" रिश्तेँ च हिरख की घटदा जा'रदा ऎ?" डॉ. चंचल भसीन
                                   " रिश्तेँ च हिरख की घटदा जा'रदा ऎ?"
                                                                      डॉ. चंचल भसीन
               माहनू एक समाजक ते दुनिया दा सर्वश्रेश्‍ट प्राणी ऎ। ओह् समाज दे बगैर नेईं रे'ई सकदा। ईश्वर ने उसी सोचने दी अद्भुत शक्ति दिती दी ऎ। जिस थाह्‍रे पर रौंह्दा ऎ उत्थै अपनी गै चाल्ली दा इक संसार बसाई लैँदा ऎ अर्थात सबकिश इस्सै संसारै चा गै हासल करदा ऎ। इस्सै दे अधार पर सरोखड सपने संजोँदा ऎ।जिनेँगी पूरा करने आस्तै ओह् दिनै रातीँ लग्गे दा रौँह्दा ऎ। ओह् अपने हित सबूरने दे कन्नै-कन्नै समाज दे घरै दे सदस्य दा भला गै चांह्दा ऎ। पर अज्जै दा माह्नू इक्कलसोख होई गेदा ऎ। उ'न्न इस गल्लै गी तकरीबन झूठा गै साबत करी ओडेदा ऎ जे माह्नू समाजक प्राणी ऎ ते ओह् समाज लेई जीँदा ते मरदा ऎ।पर अज्जै दी दौडदी जिँदगी च ओह्, स्वार्थी, लोभी ते भ्रश्ट होई गेदा ऎ। म्हेशां ओह् अपने कम्म पूरे होई जाने पर उस समाजै गी इक बक्खी करी दिंदा ऎ।
                आदिकाल थमां गै मनुक्खी जीवन च द'ऊं चाल्ली दियां प्रवृतियां रे'ईयां न किश लोक स्वार्थी भावना थमां प्रेरत होइयै अपना हित साधनेँ दी करदे न, पर किश ऎसे बी हैन जेह्डे दूए दे हितेँ च गै अपना हित समझदे न। पर ऎसा बी नेईँ ऎ जे स्वार्थ भावना गै ऎ। जेकर संसारै च स्वार्थ भावना बद्धी जाग तां जीवनै च प्रश्‍न चिन्ह लग्गी जाग। समाज सद्गुणेँ थमां बंचित होई जाग। धर्म सदाचार ते सहानूभूति दा अस्तित्व गै खत्म होई जाग। ऊ'आं ते अपने आस्तै ते मकोडे बी जी लैँदे न।
        अज्ज माह्नू कोल सब्भै सुक्ख साधन हैन, पर फ्ही बी माह्नू सुक्खी नेईं ऎ। इत्थै लगातार संघर्श, ईर्ष्या आदि लोकेँ च ऎ। माह्नू सिद्धै चन्न पर पुज्जना चांह्दा ऎ।इक-दूए थमां अग्गै बद्धना चांह्दा ऎ। इस्सै आस्तै आपसी खिचोतनी ते स्वार्थेँ दा रज्जियै प्रदर्शन होँदा ऎ उ'नेँगी अपने स्वार्थेँ दे अलावा कुसै बी रिश्‍तेँ दी परवाह् नेईँ ऎ।चाहे ओह् घरै दे सदस्य होन जां कोई गुआंढी, उसी अपना-आप गै लब्भदा ऎ। अज्ज रिश्‍तेँ च हिरखी सरबंध मुक्की गै गेदे न। कोई बी कुसै दे जज्बातेँ गी नेईँ समझदा ओह्दी कदर नेईँ करदा सगुआं उसी लताडने दी गै कोशश करदा। उसी आपो-अपनी गै पेदी ऎ। अज्ज इ'नेँ सब्भेँ रिश्‍तेँ दे मधुर सरबंधेँ च कोडतन आई गेदी ऎ। रिश्‍तेँ च हिरख दे खत्म होने दा इक आम कारण लोकेँ दी बद्धी जरूरतां न ते जिनेँगी पूरा करने आस्तै ओह् इ'नेँ रिश्‍तेँ गी बी दरकनार करी ओडदा ऎ।
     अज्ज अस दिक्खने आं जे घरेलू रिश्‍तेँ च इक दरेड आई गेदी ऎ। इ'न्दी दरेड दा कारण आर्थक, समाजक बंधन ते समेँ दी कमी ऎ। अज्ज माह्नू चकाचौँध च हिरखी रिश्तेँ भुल्ली गेदा ऎ। कुसै कन्नै बी हिरख नेईँ ऎ। अपनी कोई बी चीज कुसै कन्नै बंडियै राजी नेईँ ऎ। ओह् सिर्फ अपने आस्तै गै जीँदे न। पैहे दे लालचै च पूरी चाल्ली गलतान होई गेदा ऎ। उसी हर इक रिश्तेँ च पैहा गै लब्भदा ऎ जेह्दे कोल पैहा ऎ ओह् देवता सरुप ऎ। बशक्क ओह् अंदरा दा जिन्ना मर्जी बेईमान होए। ओह्दी उसी कोई बी परवाह् नेईँ ऎ। ओह्दे आस्तै मां-बब्ब, भैन-भ्रा, धीयां-पुतर सब्भ रिश्तेँ पैहा गै ऎ। माह्नू समाजै च अपना रसूक बनाने आस्तै सब्भै ओह् कम्म करदा ऎ जेह्दे कन्नै ओह्दी इंसानियत गी बी नक्सान पुज्जी जंदा ऎ।
      अज्ज माह्नू कोल इ'न्ना समां नेईँ ऎ जे ओह् इ'नेँ रिश्तेँ गी गंढी बन्नियै टुरी सकै। ओह् सब्भ किश तौले गै पूरा करी लैना चांह्दा ऎ। ओह् चन्न-तारेँ गी इक बारी फडी लैना चांह्दा ऎ। मशीनी जुग च माह्नू आपूं गै मशीन बनी गेदा ऎ। इस खिचोखिची च इ'नेँ रिश्तेँ गी नभाना नेईँ चांह्दा। ओह् कुसै बी चीजै गी कुसै कन्नै सांझा नेईँ करना चांह्दा। इत्थूं तगर जे, घरै च रौँह्दे होई बी अज्ज माह्नू कुसै कन्नै कोई शैह् गी कुसै कन्नै नेईँ बंडदा ऎ। एह् आह्ली आदत उसी बचपन थमां गै पेई जंदी ऎ। ओह् आपूं कमांदा ऎ आपूं गै उस दा इस्तेमाल करदा ऎ। इत्थूं तगर जे उस दी पालमा-परोश करने आह्ले बी उसी चुभन लगी पौँदे न। इस कोल इ'न्ना समां नेईँ ऎ जे ओह् उंदे बढापे दा साह्‍रा बनै।अपने बुडढे माऊ-बब्बै आस्तै ओह्दे कोल समां नेईँ ऎ। ते केईँ बारी उ'नेँगी इस समाजै च ठिड्डे लैने आस्तै छोडी दिँदा ऎ। उंदी दिक्ख-रिक्ख नेईँ करी सकदा। इस करी ओह्दे रिश्तेँ च हिरखी सरबंध खत्म गै होँदे जा करदे न।
           पर अज्ज इ'नेँ रिश्तेँ च हिरख दे घटने दा कारण आर्थक बी एह् कीजे इस मैँह्गाई दे दौर च अपना खर्च चलाना मुशकल ऎ ते परिवार दे सदस्य गी ओह् अपने कन्नै नेईँ रखना चांह्दा। ओह् परिवार दे बाकी सदस्य कोला इ'यै उमीँद करदा ऎ जे बाकी बी ओह्दे कन्नै हत्थ बटान। पर जिसलै इ'यां नेईँ होँदा तां ओह् घरै थमां अपना चुल्ल-चौका बक्ख करी लैँदा ऎ। उसलै ओह्दे रिश्तेँ अंदर हिरख आह्ला कोई बी सरबंध नेईँ होँदा। अज्ज ओह् पैह्ला समां नेईँ रे'दा जिसलै इक सदस्य कमांदा हा ते बाकी सब्भै खंदे हे।अज्ज माह्नू दा बतीरा होई गेदा ऎ जे ओह् झूठी शोह्‍रत दा भुक्ख, मतलब प्रस्त, फरेबी, झूठ बेईमानी बगैरा जनेइयेँ कह्बैतेँ दा शकार होइयै माह्नू गै माह्नू गी छली जा करदा ऎ, ठग्गी जा दा ऎ। इयै ज'नेही परिस्थितियेँ च डोगरी दे कवि दी कविता एह् पगंतियां चेता उठी औंह्दियां न जिँदे च उ'नेँ इ'नेँ रिश्तेँ च सुघंडदी इंसानियत गी बझाले दा ऎ:-
                      "उब्बी मडो जमाना हा, ते इब्बी अज्ज जमाना ऎ,
                           अदूं बी दिलै च खान्ना हा ते हून बी दिलै च खान्ना ऎ,
                           ओह् खान्ना प्यार भरोचा हा, पर हून इयै अभिमानी ऎ,
                            उस लहुऎ दी डबरी अंदर, अज्ज भरोचा पानी ऎ।"
     अज्ज माह्नू दे अंदर हिरख मिटी गै जा करदा ऎ जिस कन्नै लहू दा रंग बी चिट्टा होई गेआ ऎ। उसी कुसै कन्नै कोई हमदर्दी नेईँ रे'ई गेदी ऎ।हिरखी सरबंधेँ दा घटी जाना किश हद्दै तगर समाजक बंधन बी जिम्मेदार हैन न जि'नेँगी नभाने आस्तै माह्नू गी किश मर्यादाएं दा पालन करना पौँदा ए जेह्डा उसी नाबार बझोँदा ऎ। इ'नेँ रिश्तेँ गी नभाना ओह्दे आस्तै मुशकल होई जंदा ऎ। जि'यां केह् घर रौँह्दे होई अपने बड्डे बडेरे दी गल्लेँ गी मनना, उंदी अनुमति बीजन कुतै अंदर-बाह्‍र नेईँ जाना।जिसलै इ'नेँ गल्लेँ दा पालना करना उंदे आस्तै मुश्कल होई जंदा ऎ। तां घर च हर बेल्लै तनाऽ भरोचा वातावरण बनी जंदा ऎ। भामेँ ओह् रिश्तेँ बब्ब-पुत्तर, सस्स-नूहं, जां ननान-भरजाई दा होवै।इ'नेँ सब्भनेँ गी अपने-अपने स्भाएं मताबक गै अजादी चाहिदी ऎ।पर जिसलै इंदे च बंदशां लग्गन लगदियां न तां ओह् इ'नेँ रिश्तेँ थमां लड छडकाने दे जतन करन लगी पौँदे न। उसलै पुत्तरें गी माऊ-बब्बै दी कोई बी गल्ल मन नेईँ भांदी ते ओह् ओह्दा बरोध करन लगदा ऎ, सस्स-नूहं दी खुडबोखुडबी लगातार चलदी ऎ। नूहं घरै दी चारदीवारी च कैद होइयै नेईँ रौह्ना चांह्दी। उसी बी अपने पैरेँ पर खडोने दा पूरा-पूरा हक्क ऎ ते ओह् आर्थक तौरै पर पूरी चाल्ली कन्नै स्वतंत्र होना चांह्दी ऎ। इ'यां घरै च नमीँ ते परानी पीढी बश्कार टाकरा होन लगी पौँदा ऎ। नारी गी घरै दी चारदीवारी च गै रक्खना चांह्दी ऎ। पर ओह् ओह्दे आस्तै मुश्कल होई जंदा ऎ। केईँ बारी ननान-भरजाई दे रिश्तेँ च बी कौडतन भरोची जंदी ऎ। इयै जनेह् केईँ निक्के-निक्के कारण हैन न जेह्डे मनुक्खी रिश्तेँ च रकावट बनदे न। अज्ज माह्नू इक-दूएं थमां अग्गै गै निकलना चांह्दा ऎ। ओह् रिश्तेँ गी कन्नै लेइयै नेईँ टुरदा। ते ना गै इस दी जरुरत समझदा ऎ।
        पर अज्ज सोचने आह्ली इयै गल्ल ऎ जे माह्नू एह् क'नेईँ कबत्ती बत्तै पर चली पेआ ऎ जित्थै उसी कुसै कन्नै बी हमदर्दी नेईँ रे'ई। इयां एह् समाजै गी किस बक्खी लेई जाग। उसी इस गल्लै गी ध्यानै च रक्खना पौह्ग जे दूएं दे सुक्खेँ-दुक्खेँ च सच्चे हिरखी बनियै दिलचस्पी लैना गै नरोए संस्कारेँ दी नशानी ऎ। इयै इक लक्षण ऎ जेह्डा लोकेँ गी अपनी बक्खी खिचदा ऎ।सच्ची भावना बी इयै जेह्डी साढे दिलेँ थमां निकलदी ऎ ओह् दूए गी इक लडी च ब'न्नी रखदी ऎ। कुसै दी भावनाएं गी शैल चाल्ली समझना, उंदी कदर करना गै हिरख ऎ जिसी समझना अज्जै दे दौरै च बडा गै जरुरी ऎ ते समेँ दी मंग बी ऎ।






                                                                      डॉ. चंचल भसीन
               कुसै बी साहित्य च उसलै संदोख बुझेआ जंदा ऎ जिसलै उसगी लिखने आहले साहित्यकार समाजै च घटने आह्‍ली घटनाएं गी विशे बनाइयै कृति दे रूपै च प्रस्‍तुत करदा ऎ। उसलै समझेआ जंदा ऎ साहित्य रचने दी जिम्‍मेदारी हून उनेँ सौह्गे-सेआनेँ लोकेँ दे हत्थै च ऎ जेह्डे समाजै च व्यापी दी कुरीतियेँ दे प्रति चिँतित न ते इसदी असली तस्वीर, लुकाई अग्गै नित-नमेँ विशे राहेँ पेश करा'दा ऎ। डोगरी साहित्य च बी एह् बडी खुशी आह्‍ली गल्ल ऎ जे इसदे साहित्यकार बी हर ओह् चंगे-मडे विशे लेइयै लिखा'दा ऎ। फिकरमंद ऎ। अज्ज आक्खी सकनेआ जे डोगरी भाशा दा साहित्य हून दुनिया दे बाकी साहित्य कन्नै मकाबला करदा ऎ।इसदी एक मसाल शैलेँद्र सिँह हुंदा उपन्यास "हाशिए पर" जेह्डा अपने निग्गर कथानक करी चबक्खै चर्चा दा बिशे बने दा ऎ। कोई ऎसा साहित्यकार जां पाठक नेईँ जेह्डा इस उपन्यासै गी पढने परैंत चुप्प रे'आ होग उ'न्न किश-न-किश प्रतिक्रिया दित्‍ती गै। इयै कारण ऎ जे अज्ज केईँ भाशाएं च इस उपन्यास दा अनुवाद होआ ऎ। सभनेँ थमां खुशी आह्‍ली गल्ल एह् जे "आक्‍सफोर्ड यूनिवसिर्टी" ने इसगी अंग्रेजी भाशा च अनुवाद करने दी जिम्मेवारी अपने उप्पर लैती ऎ। इसदे बाद दुनिया दे हर एक कोने च एह् उपन्यास पढेआ जाग।
            उपन्यासकार शैलेँद्र सिँह होर हून दूआ उपन्यास सेवाधनी लेइयै आए न जेह्डा इंदे पैह्ले उपन्यास आह्ला लेखा समाजिक ते समस्या प्रधानै। इस उपन्यासै दा कथानक 240एं सफेँ पर केँद्रित, बाल-मजदूरी समस्या गी उजागर करदा ऎ। डुग्गर दा प्हाडी इलाका रामनगर जित्थूं दी लुकाई गुरबत दी जिँदगी गै जीआ दी ऎ उस कोल अजेँ औह् बसीले नेईँ हैन जिस कन्नै अपना जीवन सुखी व्यतीत करी सकन।उत्थै सूरजै दी लो ते सभनेँ थमां पैह्ले पुज्जदी ऎ पर इल्म दी रोशनी अजेँ तगर नेईँ पुज्जी सकी। ते एह्दा सभनेँ थमां माडा असर नमीँ पौँद उप्पर पौँदा ऎ जेह्डी समाजै दा भविक्ख ऎ। जित्थै उंदे उज्जल भविक्ख दी बक्खी ध्यान होना चाहिदा ऎ। उत्थै गै ओह् गरीबी दे घेरे च फसे दा उ'नेँ लोकेँ दे हत्थै चढे दा जित्थै उसदे बकास आह्ली भेठा कोई ध्यान नेईँ दित्ता जंदा ते हर बेल्लै ओह् कोह्लू दे बैल आह्ला लेखा जुटे दा रौँह्दा ऎ। उसी समाजै च होने आह्ली कुसै बी चाल्ली दी चंगी-माडी गल्लै दा पता गै नेईँ लगदा। ओह्दे जीवनै दी गति रूकी दी गै लगदी ऎ। ओह् कुसैँ दे हत्थेँ पर गै निर्भर ऎ पर एह् हत्थ कदेँ बी मेहरबान नेईं होँदे बल्के इ'नेँगी निक्की-निक्की गल्लेँ उप्पर जातनां गै सैह्न करनी पौँदियां न।
           कथानक:-सेवाधनी उपन्यासै च उ'नेँ ञ्‍यानेँ दी गै आधार बनाया गेदा ऎ जेह्डे अपनियां अक्खां गै गुरबत दी गुदडी च खोलदे न ते सारी उमर मेह्नत करने दे बाद बी सिर चुक्‍कियै जी नेईँ सकदे। एह् लोकेँ दे घरेँ, होटलेँ-ढाबेँ जां इट्टेँ दे भट्ठेँ उप्पर अपने बजूद थमां मता कम्म करी-करी ऎसी बमारियें दे शकार होई जंदे न ते केँई बारी इलाज दी कमी कारण सबेलै गै अपना लेखा खत्म करी जंदे न। सरकार आसेआ बी बत्थेहरियां योजनां बनाई जंदियां न पर उ'नेँगी लागू करने च इ'न्ने झमेले होँदे न जे ओह् उत्थै दियां उत्थै गै रे'ई जंदियां न।इस उपन्यास च बलदेव च'ऊं ञ्‍यानेँ दा बब्ब ते ओह्दी त्रीमत जेह्डी सताइयेँ-ठाइयेँ(27-28) ब'रेँ दी पर उप्परो-तली ञ्‍यानेँ होने करी बमार ऎ छडी हड्डियेँ दी मुट्ठ गै रे'ई गेदी ऎ। ओह् अपनी त्रीमत दी बमारी कारण म्हेशां परेशान रौँह्दा ऎ। ओह्दा इ'न्ना कोई कम्म-रूजगार बी नेईँ ऎ।ओह् ग्रांऽ थमां रामनगर बसाठियां बेचन जंदा ऎ जिसदी कमाई कन्नै मसां गुजारा गै होँदा ऎ। पर उ'नेँगी अपने जागत राजू (राजकुमार) उप्पर बडियां हीखियां-मेदां न जे एह् जुआन होइयै मदाद करग। इस्सै उमीँदै च राजू शैहर उधमपुर आई जंदा ऎ।जित्थै उस्सै दे ग्रांऽ दे दो होर बी जागत कम्म करदे न। कीजे डुग्गर दे प्हाडी इलाके च गुरबत बडी गै जादा ऎ इत्थै कम्मकाज दे साधन खासे नेईं हैन जिसकरी उ'नेगी शैह्‍रै आह्ली भेठा मूहं करना पौंदा ऎ। गरीबी कारण ञ्‍यानेँ गी पढाई बी नेईँ सकदे। ञ्‍यानेँ कोल सारी ध्याडी डंगर चारने ते खुल्ले-दलानेँ च दौडां लाने दे सिवा होर कोई चारा नेईँ ऎ गरीबी च पूरी चाल्ली गल्तान न।इस्सै हीखी च शैह्‍रै बक्खी चली पौँदे न। दसेँ-ञारेँ (10-11) ब'रेँ दी फौए ज'नेही जान, सारी ध्याडी कम्म करी-करी फाह्‍मेँ होई जंदा ऎ ते रातीँ'लै उसी कोई होश गै नेईँ रौँह्दी जे कुत्थै पेदा ऎ? सारा कम्म ओह् उड्डरी-उड्डरी इ'यां करदा ऎ जि'यां उसी कोई इनाम मिलना ऎ। थोह्डे जनेह् समेँ च गै सब्भै कम्म सिक्खी जंदा ऎ जि'यां होटलै पर आए दे ग्राह्केँ दी सेवा, जूठेँ भांडेँ मांझना होर सौत-फंड करना सब्भ करी लैँदा ऎ। ते एक ध्याडे जि'यां गै भांडे मांझन लगदा ऎ, उत्थै कढाई च पेदी गर्म पिच्छू कन्नै दवै हत्थ ते पैर सडी जंदे न, घरै थमां दूर, पीडै कन्नै तडफदा ऎ। पर बुआसरदा नेईँ ऎ। ठीक होने पर डा. सुशील चंद्र अपने घर कम्मै पर रखी लैँदा ऎ। उत्थै बी अपने कम्मै च कोई कसर नेईँ रौँह्न दिँदा। जिसकरी डा. दी घरैआह्ली ते ओह्दी धीऽ दा मन बी ओह्दे कन्नै लग्गी जंदा ऎ ते उसी घरै दे जीवै आह्ला लेखा गै समझदे न।.
            उपन्यास च गै इक समाज सेवक धनी राम इ'नेँ ञ्‍यानेँ दे उज्जल भविक्ख बारै बडा फिकरमंद ऎ ते उ'न्न आधुनिक भारत समाज निर्माण दा जिम्मा लेदा ऎ जिस च बाल-मजदूरी गी खत्म करना चांह्दा ऎ ते ओह्दी गै कोशिशेँ करी सरकार आसेआ इक कानून बनाया जंदा ऎ जे जित्थै बी 14 ब'रेँ थमां निक्की बरसै दे जागत कम्म करै दे न उंदे मालकेँ उप्पर सख्त कारवाई कीती जा ते इ'यां इक खडमल्ली ज'नेही पेई जंदी ऎ जित्थै इट्टेँ दे भट्ठेँ उप्पर जां घरेँ, होटलेँ-ढाबेँ उप्पर कम्म करै दे गी, कम्मै थमां कड्डी दित्ता जंदा ऎ। जि'यां इक इट्टेँ दे भट्ठेँ पर कम्म करने आह्ले ञ्‍यानेँ गी कठुए थमां ट्रक च पाइयै जम्मू दे बस स्टैड पर इ'यां गै छोडी दित्ता जंदा ऎ जे बड्डलै परतियै उ'नेँगी बापस लेता जाग पर कोई बी उंदी सुरत नेईँ लैँदा ते उंदा द'ऊं-त्र'ऊं म्हीनेँ दा मेह्नताना बी नेईं दित्ता जंदा। इस कानून दे तैह्त राजू गी बी अपने घर ग्रां जाना पेई जंदा ऎ। जित्थै उसी लगदा हा जे हून ओह्दी जिँदगी किश उसरी जाग पर परतियै ग्रां आनियै उ'यै डंगर ते खुल्ले दलान गै लब्भदे न। राजू दी जिंदगी च परतियै इक मोड औँदा ऎ जित्थै इक होर डा. रामपाल दे घर कुसै दे आखने पर कम्म करन लग्गी पौँदा ऎ उत्थै ओह्दा छडा मानसक शोशन गै नेईँ होँदा बल्की शारीरिक जातनां बी सैह्न करनी पौँदियां न।जिसलै अति गै होई जंदी ऎ तां घर पेई दी दुआई खाई लैंदा ऎ। बलदेव अपने जागतै गी बापस ली आनदा ऎ। सोचदे न बशक्क उंदे घर गरीबी ऎ पर अपनी औलाद कन्नै बेसम्भ हिरख करदा ऎ। धनी राम हुंदे जतनेँ मूजब इक बारी फ्ही बाल-मजदूरी कनून च थोह्डा संसोधन कीता जंदा ऎ जे जित्थै ञ्यानेँ कम्म करदे न उंदे मालक गी उ'नेँगी किश घंटे पढाना बी होग।कीजे एह् ञ्यानेँ बी पढाई-लखाई थमां पिच्छै नेईँ रे'ई जान। जिसलै इस संसोधन दे बारे च डा. सुशील चंद्र गी पता लगदा ऎ तां ओह् परतियै राजू गी अपने घर ली आनदा ऎ। इत्थै उसी घरै आहला म्हौल गै मिलदा ऎ।डा . सुशील चंद्र ओह्दा दाखला सरकारी स्कूलै च करोआई ओडदा ऎ जित्थै ओह् मतेहान देन गै जंदा ऎ। राजू गी जिसलै बी बे'ल लगदी पढन लगी पौँदा ऎ। जि'यां-जि'यां एह् पढन लगदा ऎ ते बधन-मठोन लगदा ऎ इ'यां-इ'यां गै उसी दुनियादारी दी समझ आन लगी पौँदी ऎ। ते अपने भविक्ख बारै बी सौह्गा होई जंदा ऎ।धनी राम समाज सेवक दी लोकेँ दे प्रति कम्म करने दी लगन थमां राजू इ'न्ना प्रभावत होँदा ऎ। जेह्दा नारा शोशन थमां पढाई-लखाई आह्ली भेठै ऎ।ओह् बी उस्सै गैर-सरकारी संस्था च शामल होई जंदा ऎ। उ'न्न हून दिनै-रातीँ मेह्नत करियै बकील दी पढाई बी पास करी लेई ऎ। शैहर दे मश्हूर बकील चौधरी मसूद दी सरपरस्ती च होर बी मता सेआना बनी जंदा ऎ। आधुनिक भारत समाज दे सब्भै मुकद्दमेँ मुख्त गै लडदा ऎ। थोह्डे समेँ च गै ओह्दी शौह्‍रत इ'न्नी होई जंदी ऎ जे मन्ने-परमन्ने दे बकीलेँ च ओह्दा शुमार होँदा ऎ। अपने हत्थेँ च सच्चे मुकद्दमेँ गै लैँदा ऎ जिसकरी ओह्दी ईमानदारी ते कबलियत गी दिखदे होई उच्च न्यायधीश राजकुमार दे नां गी उच्च न्यायालय च न्यायधीश बनाने दी सफारश भेजदा ऎ जेह्डी मंजूर बी होई जंदी ऎ। न्यायधीश दी कुर्सी पर बौह्ने कन्नै खुशी ते होई पर मनै च संदोख नेईँ मिली सकेआ जिस कन्नै ओह् चैन दी जिँदगी बतीत करदा। उस कुर्सी पर आनियै उसी इ'यां लग्गा जि'यां ओह्दे ओह् सब्भै कम्म अधूरे गै रे'ई गे न जेह्डे उ'न्न करने दा प्रण कीते दा हा। दिनेँ-रातीँ धनी राम हुंदे चलाए दे मिशन गी पूरा करने दा सपना किश पिच्छै पौँदा से'ई होँदा ऎ। जिसकरी उसी बेचैनी ज'नेही सतांदी ऎ। इक दिन फैसला करी लैँदा ऎ जे ओह् इस कुर्सी उप्पर बेइयै कम्म नेईँ करी सकदा ते नौकरी थमां इस्तीफा देइयै धनी राम हुंदी गैर-सरकारी संस्था आधुनिक भारत समाज कन्नै परतियै जुडी जंदा ऎ।धनी राम बी संस्था दी भागडोर इक ईमानदार ते लगन कन्नै कम्म करने आह्ले नौजुआन दे हत्थै थमाइयै सुरखडू होई जंदा ऎ जे हून न्यांऽ गै होग।
            शैलेँद्र सिँह हुंदे उपन्यास सेवाधनी गी समाजै दा अक्स आखना कोई अतिशोक्ति नेईँ होग कीजे इस च समाजै दी स्हेई तस्वीर दी गै गुआडेआ गेदा ऎ। जे अज्ज माह्नू इ'न्ना अराम-परस्त होई गेदा ऎ चाहे घर ऎ जां कोई निजी व्यवसाय कन्नै जुडे दा ऎ। कोई बी आपूं कम्म करियै राजी नेईं ऎ ओह् कम्म कराने आस्तै दूए माह्नू दा गै इस्तेमाल करदा ऎ। अपनी अराम-परस्ती ते मता कमाने दे चक्कर च दूएं गी गलाम बनाई रखदा ऎ। उसलै उसी इ'ब्बी ध्यान नेईँ रौँहदा जे एह् निक्के-निक्के ञ्याने अजेँ उस्स बरेसै च नेईँ पुज्जे दे,जे कम्म करी सकन। एह् इ'यै चांह्दा जे नौकरेँ-चाकरेँ दी लीह् लग्गी दी र'वै जिसकरी दूए दी जान दी परवाह् बी नेईँ करदा।उदी गरीबी दा नाजायज फैदा लैँदे होई उ'नेँगी पढाई-लखाई जां कोई होर कम्म रूज्जगार सखाने दी जिम्मेदारी नेईँ लैँदा बल्के अपने कन्नै जुगडी ते लैँदा पर जिसलै उसी खलाने दी बारी औँदी ऎ तां औँह्दे हत्थ-पैर कम्बन लगी पौँदे न।उसलै एह् नेईँ सोचदा जे उ'न्न बी इस्सै समाजै च होना-जीना ऎ ते चलना-फिरना ऎ। इस उपन्यास च उ'नेँ ञ्यानेँ गी अधार बनाने दा उपन्यासकार दा मकसद उस्स गिनौनी वृति आह्ले माह्नूएं गी सामनै आनी खढेरदा ऎ ते ओह् मासूम ञ्यानेँ जेह्डे अपने बचपन ते जोआनी गी लोकेँ दी सेवा करी-करी खत्म करी ओडदे न।सत्ते-सबेलेँ गै बढेपे दी पौढी चढी जंदे न।लेखक ने खत्म करने ते उ'नेँ बेबस ञ्यानेँ गी न्यांऽ दुआने आस्तै गै इस बिशे गी चुने दा ऎ।बाल-मजदूरी गी रोकना चर्चा दा विशे ते बनदा ऎ पर हर कोई इसगी खत्म करने च इ'न्ना गंभीर नेईँ लभदा,अज्ज बी ञ्यानेँ गरीबी कारण चाहे ओह् शैहर ऎ जां ग्रां होटलेँ-ढाबेँ, इट्टे दे भट्ठेँ पर कम्म करदे जां गलियेँ-कूचेँ च झोले पाइयै कूडा किट्ठा करियै बेचदे लभङन। कोई इ'नेँगी मूंडू बनने थमां नेईँ रोकदा। इंदियां बचपन दियां खेढां, माँ-बब्ब दा प्यार, उंदा मानसक बकास, पढाई-लखाई सब्भ किश पिच्छै रे'ई जंदा ऎ। जि'यां:-
            1.उपन्यासै च चित्रत बाल पात्तर- उपन्यासै च चित्रत बाल पात्तर राजू (राजकुमार) बीरी, काला, रोशन, मंगल बचपन थमां गै ऎसे गुंझलेँ च पलचोए दे न जेह्डे जिँदगी भर दरोडने पर बी नेईँ खुलदे। सारी ध्याडी कम्म करी-करी उट्टी जंदे न पर उंदे आस्तै सुखै दी घड़ी नेईँ औँदी। बचपन च जित्थै ञ्यानेँ मस्ती च खेढां खेढी-खेढी गुजारदे न पर इ'नेँगी बालपुनेँ दी मौज-मस्ती नेईँ मिलदी। इ'यां इस उपन्यासै च बीरी जेह्डा चाई आह्ली हट्टी पर कम्म करदा, नित्त रोज औह्दा मालक निक्की- निक्की गल्लेँ उप्पर उसी मारदा-कुट्टदा ऎ।उपन्यासै मताबक बीरी इक बारी जागतेँ गी ब्हांटेँ खेढदे दिक्खियै आंपू बी उंदे कन्नै खेलन लगी पौँदा ऎ ते दकान दा मालक सरदारी शाह उसी सजा दे तौर पर ऎसी मार मारदा जिस कन्नै ओह्दे मूहं उप्पर फलियां पेई जंदियां न।उपन्यासै मताबक,"एह् हट्टियै पिच्छै दूए जागतें कन्नै ब्हांटेँ खेढै कर'दा हा। सरदारी शाह ने फगडियै द'ऊं-चार सुट्टी टकाइयां।" (सफा- 28) एह् मार उसी जरा सारी गलती पर बी पौन लगी पौंदी ऎ।इ'यां गै सरदारी लाल इक बारी लफ्फडै दी ऎसी लांदा ऎ जिस कन्नै उसलै गै ओह्दा दंद भज्जी जंदा ऎ। जि'यां," इसदे मालक सरदारी ने इक ध्याडे रोहै च आनियै बडलै-बडलै गै लफ्फडै दी लाई ते बीरी मूहै दे भार भुंजै, ओह् जाई पेआ हा। सारा मूहं खूनो-खून होई गेआ हा।" (सफा-161) एह् सब्भै अपने मालकेँ दे सताए दे गै न, राजू बी अपनी मालकन दी जातनाएं थमां तंग होए दा दवाइयां खाई लैँदा ऎ। उसदे शरीर उप्पर बी मारै दे नशान पेदे न। जेह्डी उंदे कन्नै इंदे मालकेँ दी बदसलूकी ऎ। जिसकरी एह् जागत किश सैह्‍मेँ-सैह्‍मेँ ते डरे-डरे दे रौँह्दे न।
             2. लाचारी:-उपन्यासै च इंसान दी लाचारी ते बेबसी दा मार्मक चित्रण होए दा लब्भदा ऎ। मजदूरी च ओह्दी कुसै दे अग्गै बी नेईँ चलदी। राजू, काला इ'न्ने बेबस न जे ओह् कम्म खत्म करियै जिसलै किट्ठे बौँह्दे न तां अपने मनेँ दे दुक्ख-सुक्ख इक-दूए कन्नै फरोलदे होई मनै दे गब्बार कडढदे न। कदेँ उ'नेँगी अपने ग्रां दे ओह् खुल्ले दब्बड, जंगल-जाड चेता औँदे न ते कदेँ घर ते घरेँ दे अपने जीऽ जिँदे सुखी भविक्ख आस्तै घरै दा बाहर आए दे न। राजू ते काला आनो-आनी (हमउमर) होने करी उंदी आपूं चेँ बनदी खासी ही जिसलै बी कम्म निब्बडदा निक्कियां- निक्कियां गल्लां करन लगी पौँदे कीजे उत्थै उंदी सुनने आह्ला कोई नेईँ हा। इ'यां इक रोज भांडे मांझदे होई घरै दियां गल्लां करदे न। उ'नेँगी स्कूल नेईँ जाने दा मलाल बी ऎ पर सभनेँ थमां मता झोरा ते ओह् ग्रांऽ जित्थै पूरी ध्याडी खेढदे रौँह्दे हे कोई रोक-टोक नेईँ ही,"खेढने दा ते सच्चेँ गै बडा मजा औंदा हा पर दिनै जाडै च ते भुक्खे-भाने गै फिरदे रौँह्दे हे ते जां फ्ही ग'रने चुनियै खंदे रे'ह् आं। इत्थै ते पूरा-पूरा दिन कम्म गै करदे रौँह्ने आं। केँई बारी घरै दा बडा चेता औंदा ऎ। पर इक गल्ल ऎ जे इत्थै अस रूट्टी ते शैल बन्न-सबन्नी खन्ने आं। घर ते बस उ'ऎ मक्कै दे ढोडे ते कन्नै दाल-सलूना।" (सफा-37) पर राजू गी घरै आह्ले दा चेता औँदे गै चेह्‍रा हिस्सी जंदा ऎ जे इत्थै ते आपूं शैल खंदा ऎ। घरै आह्लेँ गी किश नेईँ मिलदा," एह् सब्भै किश अस आपूं गै खन्ने आं, घरै आह्लेँ गी ते नेईँ देई सकै दे।" (सफा-37)
          3.शोशन :-उपन्यासै च इ'नेँ जागतेँ उप्पर होने आह्ले शोशन दा जिकर बी बखूबी कन्नै होए दा ऎ जे इंदे मालक इंदे कम्मै दे गाह्की ते हैन पर चम्मै दे नेई। ओह् उ'नेँगी जरा-जरा गल्लां पर चंड-तफ्फा लाने थमां बी पिच्छै नेईँ होँदे। एह् मालक ते इंदे कन्नै इ'यां सलूक करदे न जि'यां इ'नेँगी कम्मै पर नेईँ रक्खे दा बल्के खरीदी लेदा ऎ।पर एह् दिनै-रातीँ उंदी सेवा च हाजर रौँह्दे न।जि'यां राजू, काला, रोशन, बीरी बगैरा इ'नेँ होटलेँ-ढाबेँ उप्पर कोई 7-8 घंटे नेईँ बल्के 17-18 घंटे कम्म करदे न। इसदे बाबजूद बी इंदे कन्नै खुश नेईँ हैन सगुंआ इंदे उप्पर रोह् गै छंडदे न।इ'नेँगी ओह् प्यार नेईँ मिलदा जिसदे हकदार न। इस्सै उपन्यासै च राजू कन्नै ओह्दी मालकन रेखा इ'यां सलूक करदी ऎ जि'यां कुसै जानवरै गी रातीँ'लै घरै बाहर बन्नेआ जंदा ऎ। इस गल्लै दा ध्यान बी नेईँ रक्खेआ जंदा जे इस कन्नै उंदी ऎशोआराम दा पूरा दरोमदर जुडे दा ऎ। एह् इक अह्‍म जीऽ होना चाहिदा ऎ पर इसगी गै बदसलूकी दा शकार बनाया जाग तां उंदे कम्म कि'यां उसरने न।सेवाधनी उपन्यास दा एह् प्रसंग बडा गै हैरानी पैदा करने आह्ला ऎ जे निक्के जागत थमां पूरा दिन कम्म कराने दे परैँत जिसलै रातीँ'लै ओह्दे अराम करने दी बारी औँदी ऎ तां उसदी मालकन रेखा इक परानी ज'नेही खिँध ते चादर बालकनी च बछाने आस्तै आखदी ऎ ते अंदरै भित्त बंद करी लैँदी ऎ," सरकारी क्वाटरेँ दे बाहर, हास्पतालै दी चारदवारी अंदर कूडा-करकट ते क्वाटरेँ दे पानियै कन्नै जंगली घा बी शैल फैले दा ऎ। विस्तरा बछाइयै राजू हाल्ली लेटेआ बी निहा जे अग्गूं-पिच्छूं दा मच्छर पैह्ले गै पुज्जी गे। (सफा-105) एह् सब्भ पढने दे बाद इ'नेँ लोकेँ दे बतीरे पर रोह् चढन लगी पौँदा ऎ।राजू रेखा दे अडब सभाऽ करी हर बेल्लै मसोसे च रौँह्दा ऎ।इत्थुं तगर जे उसी मारी बी लैँदी ऎ। राजू इत्थुआं जाने दे बाद बी इ'न्ना त्राही ते मानसक बमारी दा शकार होई जंदा ऎ जिसलै कोई ओह्दे सिरै उप्पर प्यार कन्नै हत्थ बी फेरदा ऎ तां डरी जंदा ऎ। जि'यां," भारती दा हत्थ अपने सिरै कन्नै छ्होंदे गै राजू त्र'बकियै छटापा मारियै पिच्छेँ होई गेआ। उसी लग्गा जि'यां ओह्दे बालेँ गी फगडियै उसगी कोई मारन लगा होए।" (सफा-105) एह् लक्ष्ण मानसकता दे गै न।
           4.स्वाभिमान:- इस गल्लै थमां नकार नेईं कीता जाई सकदा जे माहनू मूढां थमां गै लालची वृति आह्ला रेहा ऎ बशक्क जि'न्ना मर्जी समेँ दे फेर कन्नै नरमी आह्ला फरेब करै पर अपना मतलब आह्ने पर ओह्दे अंदर स्वार्थ दे बी कुजरदे गै न। इ'यां गै राजू दे स्वाभिमान गी उसलै जोऽ पुज्जदा ऎ जिसलै भारती दी स्हेली पिँकी ओह्दे घर औँह्दी ऎ तां राजू दा कम्म दिक्खियै ट'ऊ होई जंदी ऎ ते राजू गी अपने ज'नेआ गै कम्म करने आह्ला नौकर आनी देने दी गल्ल करदी ऎ। जां ओह्दी निक्की भैन गी नौकर रखने पर जोर पांदी ऎ।राजू दे मनै च ओह्दे प्रति नफरत होन लगी पौँदी ऎ। सोचदा ऎ," ग्रांऽ च हाल्ली बी अगर कोई कंजकां पूजदा ऎ ते उषा गी बी ते ओह्दे थमां बड्डी-बड्डी कुडियेँ गी बी बलाइयै पूजदे न। ते फ्हिरी कंजकेँ गी नौकर रखना 'पाप' निं होग ते होर केह् होग।" (सफा-95) एह् आह्ली गल्ल अजेँ ओह्दे मनेँ च निकली दी नेईँ ही जे इक ध्याडे भारती बी ऎसी गै गल्ल करी ओडदी ऎ. जिसलै राजू अपनी ते भविक्ख दे प्रति जागरूक होई जंदा तां भारती गी लगदा ऎ जे एह् पढी-लिखी गेआ ऎ जिस कन्नै कम्मकाजै च बी फर्क पाबै दा ऎ।भारती दे मनै च औँदा ऎ जे राजू दा व्याह् कराई दित्ता जा तां जे राजू दी घरैआह्ली बी घरै दे कम्मै च हत्थ पोआग। पर इंदियां गल्लां राजू दे स्वाभिमान गी हलाइयै रखी ओडदियां न ते गूढी सोच च पेई जंदा ऎ।"मेँ ते इत्थै कम्म करनां ते तुसेँ मिगी स्हारा दित्ता पर इसदा एह् मतलब ते नेईँ जे मेरी घरैआह्ली नौकरानी गै बनै। मेँ ते अपनी जिँदगी च इ'न्ने उतार-चढो दिक्खे न पर मेरी घरैआह्ली बी इ'यां जून भोगै, इ'यां. ते मेँ कदेँ बी नेईँ चाह्ङ।" (सफा-116) इ'यां उसी भारती उप्पर खिँझ चढन लगदी ऎ ते आखर मैडम बी ओह्दी घरैआह्ली उप्पर नौकरानी आह्ला गै हक्क रखना चांह्दी ऎ।
             5.ञ्यांनेँ दे बधने-मठोने दी चैँता;-ईश्वर दी लीला बी बडी न्यारी ऎ जे जिसलै अमीरेँ दी औलाद बधन-मठोन लगदी ऎ तां उंदियां बासां खुशी कन्नै खिडी जंदियां न उत्थै गै बलदेव दे परिवार च उंदे चेहरे पर परेशानी ते फिकर दियां लकीरां गुढियां खचोई जंदियां न जे ञ्यांनेँ बड्डे माह्नू आंगर गै खंदे न।शकुंतला अपने घरैआह्लै कन्नै घरै दी चैँता करदे होई आखदी ऎ," जागत बी हून बड्डे होई गेदे न। माह्नू आंगर जि'न्ना गै खंदे न।" (सफा-11) कीजे बलदेव दा कम्म बी इ'न्ना नेईँ ऎ उ'यां बी जित्थै ञ्यांनेँ जुआन होवै दे न उत्थै आपूं ढलदी बरेसा च आवै दा ऎ जिसकरी उंदी चैँता जायज ऎ। इस थमां बी बधीक शकुंतला दा बमार होना ऎ। जित्थै बमारी करी घरै च पैह्ले गै पूरी नेईँ पौँदी।
           6. माऊ दी ममता:- माऊ दी ममता गी कुसै बी त्ररकडी पर तोलेआ नेईँ जाई सकदा भामेँ ओह् अमीरेँ दी मां ऎ चाहे गरीबेँ दी।मां दी ममता दी कोई हद्द नेईँ, एह् सीर उमर भर बगने आह्ली ऎ जेह्डी कदेँ नेईँ सुकदी। सेवाधनी उपन्यासै च राजू जिसलै ग्रांऽ थमां शैहर जाने आस्तै अपने परिवार थमां बक्ख होँदा ऎ तां एह् सतरां पढदे होई पाठक बडा गै भावुक होई जंदा ऎ जिस चाल्ली उंदे मनेँ च घरमोल पौँदे न, इक-दूए थमां खिँडना, परिवारै दा इक्कला जागत, त्र'ऊं भैनेँ दा भ्रा ते उ'ब्बी अज्ज शैहर जाइयै इक्कला रौह्ग। जि'यां," घर निकलने कोला पैह्ले शकुंतला ने राजू गी घोटियै अपने गले कन्नै लाई लेआ ते ओह्दी अक्खी च अत्थरुं टपकी आए। शकुंतला दा गला बी भरी आएदा हा ते इस लेई मुट्टी बाजै च गै ओह् राजू गी आखै करदी ही," राजू पुत्तर अपना ध्यान गै रखेआ ते कन्नै मन लाइयै कम्म करेआं।" (सफा-17) फ्ही बी अपना कालजा बड्डा करियै उसी मन लाइयै कम्म करने आस्तै सिक्खमत गै दिँदी ऎ।
            7. आत्मविश्वास:-सेवाधनी उपन्यासै दा नायक राजू (राजकुमार) जेह्डा बचपन च मुंडू बनियै शैहर उधमपुर कम्म करने आस्तै आया हा उ'न्न कदेँ सोचेआ बी नेईँ हा जे उ'ब्बी इक दिन कुतै ऎसी कुर्सी उप्पर बौह्ग जित्थै ओह् फैसलेँ दा नबेडा करियै लोकेँ गी न्यांऽ दोआग करग। जि'यां-जि'यां बक्ख-बक्ख थाह्‍रेँ पर कम्म करन लगदा ऎ इ'यां-इ'यां गै ओह्दे अंदर इक आत्मविश्वास पनपन लगी पौँदा ऎ ते एह् सब्भ पढाई-लखाई दी बदौलत गै ऎ जिसलै धनी राम ज'नेआ समाज सेवक बाल-मजदूरी दे खलाफ मुहिम चलाइयै इ'नेँ बाल-मजदूरेँ गी पढने दा हक्क बी दुआंदे न जे कम्म दे कन्नै-कन्नै इ'नेँगी इंदे मालक पढान बी ज़रुर। इसदा फैदा राजू गी बी होँदा ऎ। राजू घरै दे कम्मै दे कन्नै-कन्नै लगन ते मेहनत कन्नै पढी-लिखियै बकील बनी जंदा ऎ। ओह्दे अंदर आत्मविश्वास आई जंदा ऎ जिसकरी धनी राम समाज सेवक दी गैर-सरकारी संस्था कन्नै जुडने करी उत्तरी भारत दे सब्भै बाल-मजदूरेँ मुकद्दमेँ दी जिम्मेबारी अपने उप्पर लेई लैँदा ऎ। ओह्दे ञ्यांनेँ गी इंसाफ दुआना जेह्डे ओह्दे आंगर इस दलदल च फसे दे न। उंदा दुखडा सुनदे गै उसी अपना बचपन चेता औह्न लगी पौँदि ऎ। उपन्यासै मताबक," उसदे सामनै जिसलै बी कोई बाल-मजदूरेँ ते शोशन दी गल्ल छेडदा तां उसी अपना बचपन चेता आई जंदा ऎ।"( सफा-17) राजू दे अंदर आत्मविश्वास गी दिखदे गै धनी राम समाज सेवक अपनी संस्था आधुनिक भारत समाज दी जिम्मेबारी राजू दी गै सौँपी दिँदा ऎ।
           8. बाल-मजदूरी गी खत्म करने दे सुझाऽ:-इस गल्लै गी नकारेआ नेईँ जाई सकदा जे साहित्यकार जित्थै साहित्य रचेता ऎ उत्थै गै समाजै च व्यापी दी समस्याएं कन्नै निबडने दे सुझाऽ बी दिँदा ऎ। जि'यां इस उपन्यास च उपन्यासकार शैलेँद्र सिँह होर बाल-मजदूरी समस्या गी लेइयै पाठकेँ सामनै आए न तां उ'नेँ फैली दी समस्या दे तत्थ-आंकडे शीशे आह्ला लेखा स्पश्ट दस्से दे न जे दुनिया च 24 करोड थमां बी जादा ञ्यांने कम्म करै दे न ते सभने थमां मती संख्या भारत च ऎ। संयुक्त राष्ट्र दी ञ्यांने आह्ली शाखा दा मनना ऎ जे अस्सी (80) प्रतिशत थमां जादा बाल- मजदूर ऎसी थाह्‍रें उप्पर कम्म करदे न जित्थै पुज्जना बी मुशकल ऎ जि'यां खेतरेँ, जंगल-जाडेँ च जित्थै डंगर चारन जंदे न।एह् अपने घरेँ च बाल-मजदूरी दे शकार न इंदे उप्पर प्रतिबंध लाना बडा मुशकल ऎ। पर जेकर एह् 14 ब'रेँ थमां लौह्के ञ्यांनेँ कम्म करदे न तां एह् इल्म थमां मैह्‍रुम होई जंदे न ते एह् गरीबी करी पढाई-लखाई थमां कम्मै गी जादा तबज्जो दिँदे न। लेखक दा एह् मनना ऎ जेकर एह् बाल-मजदूर पढन जाने थमां पैह्ले निक्के-निक्के कम्म करी लैन तां इंदी विकास वृति आस्तै बी फैदेमंद ऎ जि'यां स्कूल जाने थमां पैह्ले लोकेँ दे घरेँ च अखबार सु'ट्टना, स्कूलै दियेँ छुट्टियेँ च कोई होर निक्का-मुट्टा कम्म करी लैना एह्दे च कोई हर्ज बी नेईँ ऎ सगुआं उंदे शरीरिक ते मानसक विकास च बादा गै होँदा ऎ। ते इक-दम बाल-मजदूरी खत्म करने कन्नै केँइयेँ दे घरेँ दे चु'ल्ले सिल्ली सकदे न। एह् द'ऊं धारी तलबार ऎ। जि'यां ," जागतेँ दे कम्म करने गी अस इ'यां दिखचै जे एह् इक लैन (line) ऎ जिसदे इक सिरे उप्पर इ'नेँ निरा शोशन ते नकारात्मक कम्म न। ते दूए सिरे उप्पर इ'नेँ ञ्यांने आस्तै पढाई-लखाई, खेढने-कुद्दने गी बिना कुसै रुकाबट दे बढाबा देना ते बाकी उ'ब्बी सारे कम्म जेह्डे विकास-वृद्धि आस्तै फैदेमंद होँदे न। इ'नेँ दौँने सिरेँ दे विच होर बाकी सारे कम्म उं'दी नोइत दे स्हावै कन्नै रक्खे जाई सकदे न।" (सफा-115) उ'नेँ सबभै गल्लेँ दा ध्यान रक्खेआ जा जिस कन्नै कोई नक्सान नेईँ होवै।
           9. शीर्शक दी व्याख्या:- सेवाधनी दा शाब्दिक अर्थ सेवा करने च धनी अर्थात सेवा च कोई कसर छोडने आह्ला नेईँ। उपन्यास दा शीर्शक अपने कथानक मताबक पूरा न्यांऽ करदा ऎ। राजू (राजकुमार) जेह्डा बचपन च ते पैह्ले लोकें दी सेवा छडी तन, मन कन्नै करदा ऎ पर जुआन होइयै बकील बनने पर ओह् धन कन्नै बी लुकाई दी सेवा करन लगदा ऎ। जेह्डे लोकेँ कोल पैहे दी तंगी होँदी ऎ उंदे मुकद्दमें मुख्त गै लडदा ऎ। इ'यां तन, मन, धन कन्नै सेवा करदे होई सेवाधनी खुआने दा हक्क रखदा ऎ। उपन्यास दा शीर्शक बिल्कुल सार्थक ते कथानक कन्नै मेल खंदा ऎ।
           10. भाशा:-उपन्यास च बरतोई दी भाशा आम बोलचाल दी भाशा ऎ। कुतै बी अश्‍लील जां कलिश्‍ट शब्देँ दी बरतून नेईँ होई दी सगुआं सरल भाशा दा प्रवा कथानक गी गति दिँदे होई कडी कन्नै कडी जोडदे होई मकाम तगर लेई जंदा ऎ।
             निश्‍कर्श:-निश्‍कर्श दे तौर पर जे एह् आक्खेआ जा जे एह् विशे बडा गम्भीर ऎ जे अज्ज कनून लागू होने दे बाद बी ओह् ञ्यांने उ'आं गै ढाबेँ उप्पर जां अफसरेँ दे घरेँ मुंडू बने दे कम्म करै दे न। एह्दे च सरकार ते अस लोक जदूं तगर थोह्डे इ'यै ज'नेह् विशे उप्पर गम्भीर नेईँ होगे तदूं तगर एह् समस्या बनी दी गै रौह्नी ऎ। सरकार ते शायद गम्भीर ऎ इस बाल-मजदूरी गी रोकने लेई पर हून इक बारी फ्ही सर्वे करोआया जा'रदा ऎ जे कोई बच्चा अनपढ नेईँ रौँह्ना चाहिदा इस च इत्थै बी साढा अपना गै दोश ऎ अस उ'नेँगी कोई स्हेई जानकारी नेईँ दिंदे जिसकरी सैह्जोग नेईँ होने करी दिक्कत आवै दी ऎ।
           उपन्यासकार शैलेँद्र सिँह हुंदे अग्गै गुजारिश ऎ जे इ'यै जनेए विशे लेइयै औँदे रौँह्न जिसकरी पाठकेँ गी नित-नमेँ विशे पढने गी मिलङन।


चेत्तर नराते दा सांस्कृतिक म्हत्व ( डॉ. चंचल भसीन )
                                            चेत्तर नराते दा सांस्कृतिक म्हत्व
                                                              डॉ. चंचल भसीन
डुग्गर धरती रिशियेँ-मुनियेँ दी धरती जित्थै हर धर्म दे देवी-देवता बास करदे न। इत्थै थांह्-थांह् पर धार्मक स्थल न। इस थाह्‍र पर हिँदुएं दी अबादी मती होने करी चप्पे-चप्पे पर मंदर मिलदे न जिसकरी इस धरती गी मंदरेँ आह्ला शैह्‍र बी आक्खदे न। खास करी इत्थै बाह्बे आह्ली माता ते त्रिकुटा प्हाडियेँ च बास करने आह्ली बैष्णो माता ऎ। जिँदी चमत्कारी मैह्मा कारण पूरा ब'रा श्रदालुएं दा आना-जाना लग्गेआ रौँह्दा ऎ। दूरै-दूरै थमां लोक अपनी मनेँ दियां मुरादां पाने आस्तै औँदे न ते इंदे आर्शीवाद कन्नै खुशहाल जीवन व्यतीत करदे न। जिनेँ दिनेँ इत्थै मती चैह्ल-पैह्ल होँदी ऎ ओह् न माता दे नराते जिसलै चबक्खै रौनकां गै रौनकां लब्भदियां न। बाजार सज्जी जंदे न।
नराते दी जित्थै गल्ल ऎ इंदा अपना खास म्हत्व ऎ। ऊ'आं ते नराते ब'रे च चार बारी औँदे न। पर द'ऊं नराते चेत्तर ते अस्सूं आह्ले दा गै मता म्हत्व ऎ। इंदा बी एक विज्ञानक कारण ऎ जे मौसम विज्ञान मूजब दो म्हीने सोए ते स्यालै कारण म्हत्वपूर्ण मन्ने जंदे न। दिक्खेआ जा ते रूतां बी छे (6) मन्नी जंदियां न पर प्रमुख द'ऊं गै न। इ'यां गै नराते बी द'ऊं गुप्त न जि'न्दा कोई इ'न्ना म्हत्व नेईँ मनेआ जंदा ऎ।
स्यालै दी शुरुआत अस्सूं म्हीने थमां ते सोए दी चेत्तर म्हीने थमां मन्नी जंदी ऎ। जि'यां गै मौसम बदलोन लगदा ऎ तां पूरे भौतक जगत च हलचल होना शुरु होई जंदी ऎ।रुक्ख-बूह्टे, जल ते पूरा वायुमंडल तगर सभनेँ च तबदीली होन लगी पौँदी ऎ। माह्नू सेहत पर बी खासा असर पौँदा ऎ।चेत्तर म्हीने थमां सोआ शुरु होने कन्नै माह्नू शरीरै च पिछलेँ केँई म्हीनेँ दे लहुऎ दी गति जेह्डी घट्ट होई दी होँदी ऎ ओह् नाडियेँ च त्रिक्खी द्रौडन लगी पौँदी ऎ। सिर्फ रक्त दी गै गल्ल नेईं बल्के पूरे शरीरै दी गतिविधि गै बदली जंदी ऎ। इत्थूं तगर जे मूहां दे स्वाद मौसमै दे स्हावै कन्नै बदलोई जंदे न। इ'यै कारण ऎ जे संसारै दे ज्यादातर रोगी इ'नेँ म्हीनेँ च जां ते जल्दी नरोए होई जंदे न जां फ्ही परमात्मा गी प्यारे होई जंदे न। शास्त्रकारेँ बी इ'नेँ म्हीनेँ शरीर गी पूरी चाल्ली कन्नै स्वस्थ रखने आस्तै नौ ध्याडेँ तगर बशेश रुप च वर्त आदि रखने दा विधान दस्से दा ऎ। इस कन्नै इब्बी आक्खेआ जंदा ऎ जे पराने जमाने च फसलां बी द'ऊं गै राईयां जंदियां हियां खरीफ ते रबी।ते नराते बी इ'नेँ फसलेँ दे कोल-कश गै औँदे न। नराते दा अनुश्ठानक म्हत्व इ'ब्बी लगदा ऎ जे नमीँ फसलेँ दा मुंढ कंजकेँ दे हत्थेँ मंगलपूर्वक होई जा ते इसदे कन्नै राह्ने आह्ली फसल दे बींऽ दी परख बी होई जंदी ऎ।चेत्तर म्हीने आह्ले नराते दे बेल्लै खरीफ ते अस्सूं आह्ले नराते दे बेल्लै रबी फसल राही जंदी ऎ। असल च चेत्तर म्हीने आह्ली फसल दा सरबंध बसंत आह्ली फसल कन्नै ऎ।चेत्तर बसंती नराते दा आरम्भ चेत्तर म्हीने दी शुल्क पक्ख कन्नै होँदा ऎ।चेत्तर च औँह्ने आह्ले नराते च अपने कुल देवी-देवताएं दी पूजा दा बी प्रावधान मनेआ जंदा ऎ। अज्ज कल्लै दी खीट्टै पेदी जिँदगी च ज्यादातर लोक कुल कुल देवी-देवताएं गी भुल्लदे जा दे न ते किश समेँ दी कमी कारण बी पूजा पाठ आह्ली बक्खी ध्यान नेईँ दिँदे न।
पुराणे च नरातेँ दा बखान:-
मान्यता अनुसार जे नराते च गै महाशक्ति दी पूजा करियै भगवान श्रीराम चंद्र होरेँ अपनी शक्ति गी परतियै हासल कीता हा। तां करियै बी इस बेल्लै आदि शक्ति दी अराधना उप्पर बिशेश जोर पाया जंदा ऎ। मार्कण्डेय पुराण मताबक दुर्गा सप्तशती च भगवती न इस समेँ च शक्ति पूजा गी महा पूजा दस्से दा ऎ। धर्म ग्रंथेँ मताबक चेत्तर शुल्क पक्ख च भगवान विष्णु ने मत्स्य अवतार लैता हा।इस ध्याडे थमां गै सतयुग दी शुरुआत मन्नी जंदी
ऎ। विक्रमी सवत् दी शुरुआत महर्षि दयानंद आसेआ आर्य समाज दी स्थापना बी चेत्तर म्हीने थमां गै होई। नमां ब'रा बी चेत्तर म्हीनेँ थमां गै होँदा ऎ।जिसलै नराते दी सांस्कृतक म्हत्व दी गल्ल ऎ तां असेँगी अपनी संस्कृति अर्थात उब्बी लोक संस्कृति आह्ली बक्खी जाना पौह्ग। जेह्दे च असेँगी पूरेँ समाजै दी झलक मिलदी ऎ। जेह्दी बिल्कुल सुच्ची, कुसै छल-छलिद्दर थमां बची दी ऎ। अस दिक्खनेआ जे इंदे च नराते दी काफी म्हत्ता दिती गेदी ऎ।लोक गीतेँ च माता दियां भेटां जेह्डियां नरातेँ च साखा रांह्ने थमां लेईयै ते माता दी साखा परबाने तगर दियेँ भेटेँ च पूरी संस्कृति झलकदी ऎ। नराते दा त्योहार साढी संस्कृति च इक त्योहार दे रुपै च मनाया जंदा ऎ जेह्डा महिलाएं दी गरिमा गी दर्शाँदा ऎ। नराते दा त्योहार औँदे गै सब्भै थाह्‍रै पर गैह्‍मा-गैह्‍मी शुरु होई जंदी ऎ। मंदरेँ च रौनकां बद्धी जंदियां न। जि'यां केह् नरातेँ दी शुरुआत घरेँ च साखां (कनक ते जौँ रुप च) रांह्ने दा रवाज ऎ।इस आस्तै कुडियां कुतै साफ-सुथरे थाह्‍रा दी सुच्ची मिट्टी ते रेत च मलाइयै कनक जां जौँ रांह्दियां न। मिट्टी-कोडियेँ कन्नै कंधै पर माता दी मूरती बी बनादियां न ते मिट्टी दे भांडेँ जां जिमीँ पर जित्थै साखा राई जंदी ऎ। उसगी ब्रैह्कड, दरैँक जां इयै जनेह् पत्तरेँ कन्नै खट्टी रखदियां न। जिसलै साख च रूआल-क-औँकरन फुट्टन लगदा ऎ तां उस पर जेह्डा पत्तरेँ दा बत्तर दित्ते दा होँदा ऎ उसगी तोआरेआ जंदा ऎ। ते कुसै पतीले जां डब्बे कन्नै खट्टदियां न। इसगी ओह् माता दा बिम्ब गै समझदियां न। उसगी नमीँ लाल चुन्नी कन्नै खट्टियै उस थाह्‍रै गी माता दा मंदर गै मित्थी लैँदियां न। जिसलै साख रांह्दियां न तां माता दियां भेटां बी गांदियां न। जि'यां:--
आवो भैनोँ साख राह्चै,
साख, राह्चै कन्नै भेट गाचै।
साढै प्हाडेँ आह्ली नै अज्ज औह्ना।।
आवो भैनोँ न्होमन चलचै,
न्होमन चलचै, कन्नै भेट गाचै,
साढै बाह्वे आह्ली नै अज्ज औह्ना,
आवो भैनोँ चूटी करचै,
चूटी करचै, कन्नै भेट गाचै।
साढै लाटां बाली नै अज्ज औह्ना।
इ'यां नराते च कुडियां सिर्फ किट्ठियां होइयै गांदियां गै नेईँ बलके पूरेँ-नराते च माता दी पचैलन बी बनी जंदियां न। इ'नेँ नरातेँ दा सांस्कृतिक म्हत्व इ'ब्बी ऎ जे पूरे ग्रां-म्हल्ले दे लोक किट्ठे होई जंदे न ते सब्भै अपनी-अपनी समर्थै अनुसार पूजा करदे न। कुसै गी कुसै उप्पर कोई रोह्-रोसा नेईं रौँह्दा कीजे कुडियां सभनेँ दे घरै दा माता दी जोत जगाने आस्तै तेल ग्राइयै आनदियां न। इस कन्नै एक भाईचारै दा संदेश बी मिलदा ऎ जे कुसैगी कोई अफसोस नेईँ रौँह्दा जे उ'न्दी कोई हिस्सेदारी नेईँ होई। कुडियां तेल ग्रांह्दे होई एह् गीत गांदियां न:-
तेल पायो पली-पली
पचैलन फिरदी गली-गली।
तेल पायो पा-पा,
पचैलन फिरदी राह्-राह्,
तेल पायो बट्टी-बट्टी
पचैलन फिरदी हट्टी-हट्टी।।
फ्ही इस तेल कन्नै माता दी अखण्‍ड जोत जगाई जंदी ऎ ते एह् जोत पूरे नराते तगर जगदी रौँह्दी ऎ।
रोज नित-निजमै कन्नै कुडियां-जनानियां झुंडियां बनाई-बनाइयै कुसै बगदे पानी न न्हौन जांदियां न ते औँदे-जंदे माता दियां भेटां गांदियां न। इंदे च एक मुक्ख पचैलन होँदी ऎ जेह्डी माता दी सवेरै-सञ्ज'लै आरती करदी ऎ। किट्ठे होइयै सब्भै माता दी आरती गांदियां न:-
गुग्गली दा धूफ धुखै दिन रातीँ
अलसी दा तेल बलै दिन-रातीं।
काएं भरेआ गडबा माता काएं भरी ऎ डोरी,
जमना दा जल राजा भर लेआया चोरी।
जिसलै न्हैरै दा न्होइयै परतोँदियां न तां सुच्चे गडबे च आंदे दे पानी गी साखै गी दिंदियां न ते पूरे निजमै कन्नै माता गी सुती गी जगादियां न ते गांदियां न:--
उट्ठ-उट्ठ माता भित्तडू गोआड
कंजकां आइयां तेरे दोआर।
इ'यां गै एह् सिलसिला रोज चलदा ऎ ते सञ्ज'लै अपने-अपने घरेँ दा रूट्टी लेइयै जिँदे घरै च साख राई दी होँदी ऎ उंदे घर आनियै खंदियां न। इसगी चूटी करना आक्खेआ जंदा ऎ।चूटी करदे बेल्लै सब्भै कुडियां अपनी थाली चा बीर लोँकडे आस्तै किश-न-किश खाने आस्तै रखदियां न। चूटी करने दे परैँत उत्थै गै भांडे बी मांझी लैँदियां न ते फ्ही पूजा आरती करने दे बाद जि'यां बडलै माता गी सुत्ते दे जगादियां न इ'यां
गै सुआलदियां बी हैन ते गीत गांदियां न:-
सौ-सौ माता सुत्तडियेँ,
छैनेँ दी घनघोर ऎ,
सारेँ लोक सेई गे,
पचैलन तेरे कोल ऎ।
लोक इ'नेँ नरातेँ च अपनेँ मनेँ पर काबू रखदे होई पूरे वर्त रखदे न ते किश अपनी सुवधा अनुसार सत्त, पञ्ज, त्रै, इक जिन्ने रक्खी सकदे न ते रखदे न। नरातेँ च हर एक चौक म्हल्ले च रोज कुते-न- कुते माता दा जगराता चलदा ऎ। ते खीरी नराते अश्ठमी. जां नौमनी गी कुडियां काह्न-सखियां बनदियां न ते लोक उ'न्दी पूजा करदे न ते पैहे चढांदे न। जेह्डे साखा अग्गै जां काह्न- सखियेँ अग्गै पैहे होंदे न ते कुडियां आपूं-चे बण्डी लैँदियां न। इस रातीँ कुडियां पूरी रात साखै कोल जगराता करदियां न। अठमीँ जां नौमीँ गी कंजकेँ दी पूजा कीती जंदी ऎ। जिसलै कडाह्-पूरी पकादियां न ते मंगल-कामना करदियां न।
पौराणक कथानुसार प्राचीन काल च दुर्गम नां दे राक्षस ने कडी तपस्या करियै ब्रह्मा जी गी खुश करियै उंदे थमां बरदान हासल करने दे परैँत चारेँ बेदेँ ते पुराणेँ गी अपने कब्जे च करियै कुतै छपाई लेआ। जिस कारण पूरे संसार च धर्म-कर्म बंद होई गे। इस कारण चबक्खै धडथल्ली मची गेई ही। (अ)काल पौन लगी पेआ। रूक्ख-बूह्टे, नदी-नालेँ सब्भै सुक्कन लगी पे हे। जिसकरी जीव-जंतु बी मरन लगी पे। स्रिश्टी गी बचाने आस्तै देवतेँ वर्त रक्खियै नौ ध्याडेँ तगर माँ जगदम्बा दी अराधना कीती ही ते मां अग्गै
स्रिश्टी गी बचाने आस्तै बिनती कीती। तां मां भगवती ने दुर्गम कन्नै युद्ध करियै पापी गी मारी टकाया। तदूं कोला गै दुर्गा दे वर्त शुरू होए।
इ'नेँ नराते च माता दे नौ रुपेँ दी पूजा कीती जंदी ऎ इस करी इ'नेँगी नव दुर्गा आक्खदे न। एह् शक्तियां इस चाल्ली न:--
शैलपुत्री, व्रह्मचारिणी, चंद्रघंटा, कुष्माण्डा, स्कंदमाता, कात्यायिनी, कालरात्री, महागौरी, सिद्धिदात्री।ब
1. शैलपुत्री:- नरातें दी शुरूआत मां शैलपुत्री दी पूजा कन्नै कीती जंदी ऎ। शैल अर्थात प्हाड। पर्वतराज हिमालय दी बेटी पार्वती दे रुप च शैलपुत्री गी मन्नेआ जंदा ऎ। माता दा एह् रुप सखांदा ऎ जे किस चाल्ली मुश्कल परिस्थितियेँ च बी डट्टियै मकाबला कीता जाई सकदा ऎ।
2. व्रह्मचारिणी:- दूए ध्याडे मां व्रह्मचारिणी दी पूजा, ते एह् शक्ति संदेश दिँदी ऎ जे तप शक्ति कन्नै विजय प्राप्त कीती जाई सकदी ऎ।
3. चंद्रघंटा:- त्रिये ध्याडे चंद्रघंटा मां दी आराधना जेह्दी कृपा कन्नै भक्त अपने शत्रु पर जित्त हासल कीती जाई सकदी ऎ।
4. कूष्माण्डा:- चौथे नराते कुष्माण्डा मां जेह्दी उपासना कन्नै समस्त रोगेँ दा नाश होँदा ऎ जिस कन्नै माह्नू दी बरेस, यश, बल आदि दी वृदि होँदी ऎ।
5. स्कंदमाता:- स्कंदमाता दी पूजा पञ्जमेँ रोज इस च एह् संदेश मिलदा ऎ जे बुराइयेँ गी कि'यां नश्ट कीता जा।
6. कात्यायिनी:- छेमे ध्याडे मां कात्यायिनी दी आराधना, एह् सखांदी ऎ जे क्रठन तपस्या कन्नै सुक्ख प्राप्त कीता जाई सकदा ऎ।
7. कालरात्री:- मां दुर्गा दी सतमीँ शक्ति दा नां कालरात्री ऎ। एह् कालरात्री सखांदी ऎ जे मुश्कल घड़ी बी की नेईँ होवै असेँगी बिना कुसै डर त्राह दे व्यतीत करना चाहिदा ऎ।
8. महागौरी:- महागौरी माता संदेश दिँदी ऎ जे वगैर उत्साह दे किश बी प्राप्त नेईं कीता जाई सकदा।इस शक्ति दी उपासना दे बगैर किश बी सम्भव नेईँ ऎ।
9. सिद्धिदात्री:- नौमै ते खीरी रोज सिद्धिदात्री दी उपासना होँदी ऎ। शिव जी इस पूरे व्रह्मांड दे पालनकर्ता न ते मां सिद्धिदात्री उंदे कन्नै इस व्रह्मांड गी चलांदी ऎ।इस करी दुर्गा दा एह् रुप कार्य कुशलता दा संदेश दिँदा ऎ।
इ'नेँ नरातेँ च सब्भै शुभ कम्म कीते जंदे न जि'यां व्याह् कारज, मूनन आदि बी इ'नेँ दिनेँ बगैर कुसै पंडित गी पुच्छे दे सम्पन्न कीते जंदे न। ऊ'आं गै चेत्तर नराते गी सिद्धियेँ आस्तै बी बशेश मन्नेआ जंदा ऎ। इ'नेँ नराते च कीती गेदी पूजा जपतप साधना, जैँत्र सिद्धियेँ आस्तै बडी सिद्ध सावत होंदी ऎ।कीजे इ'नेँ दिनेँ दुर्गा आपूं साक शात विराजमान होँदी ऎ। ते अपने उपासकेँ गी बल दिँदी ऎ। जैँत्र-मैँत्र दियां सब्भै सिद्धियां इस धरती पर सकारात्मक ते नकारात्मक ऊर्जा कन्नै जुडी दियां न ते नरातें च नकारात्मक शक्ति कमजोर होई जंदी ऎ। ऎसा इसकरी कीजे चबक्खै पूजा ते मैँत्रेँ दे उच्चारण कन्नै तैँत्र सिद्धि बडी असानी ते घट्ट समेँ च मिली जंदी ऎ।
इ'यां चेत्तर नरातेँ मनाने दे बक्ख-बक्ख पह्लूएं गी जिसलै दिखने आं ते पता चलदा ऎ जे इ'न्दा साढे जीवनै च बडा म्हत्व ऎ। ओह् पक्ख भामेँ समाजक होवै जां सांस्कृतक माह्नू दे जीवन कन्नै गै जुडे दा ऎ।
नन्ही कली (डॉ चंचल भसीन)
                नन्ही कली  (डॉ चंचल भसीन)                                                           रीता आज पूरी रात सो नहीं पाई थी और न जाने कब थोड़ी देर के लिए आँखों ने झपकी ले ली। पर अचानक उसकी नींद खुल गई। हडबडाहट से वह उठ गई। उसके कानों में माँ- माँ की आवाज गूंज रही थी कि यह कैसी आवाज है। अचानक उसे ऐसा लगा कि किसी ने अपने कोमल से पोरों से उस के मुंह को छुआ हो। जैसे कह रही हो माँ मेरा कसूर तो बताया होता? मेरी आँखें खुलने से पहले पहले ही तूने बंद करा दी। मैं भी अपने भाई मुन्ने के साथ खेलना चाहती थी। क्यूँ नहीं, मुझे अपने आंगन में खेलने दिया? अगर मैं तेरे आंगन में आती तो तेरे घर की शोभा ही बढती, माँ। मेरी तोतली बातों से पूरा घर गूंज उठता। माँ यह किस ने तेरे मन में बहम भर दिया कि मेरे आने से घर की रोनक चली जाएगी और तू कर्जे तले दब जाएगी। क्या इसलिए तूने मुझे ही दबा दिया। इन बातों के जाल में फंसी ही थी कि इतने में संजीव ने रीता को आबाज लगाई।                                     क्या, आज उठना नही है?                                                रीता-हाँ, उठ ही रही हूँ। वैसे भी आज में पूरी रात सो नहीं पाई हूँ।                                संजीव- क्यूँ ?                                                                             रीता- पता नहीं थोड़े दिनों से मुझे बड़े अजीब से सपने आ रहे हैं। मुझे कोई जोर-जोर से आवाज़ें लगाती है।                                                                           संजीव-वहम का कोई इलाज नहीं है। ऐसा कुछ नहीं है. जा, और मुझे जल्दी से एक कप चाय बना कर ला दे।                                                          रीता रसोई में जैसे जाने लगी तो अचानक उसे चक्कर आ गया और वह वही पर गिर गई। संजीव उसे फटाफट हस्पताल ले गया। उसे जब होश आया तो उसने अपने-आप को हस्पताल के बैड पर पाया। लेटी-लेटी रीता सोचने लगी कि जब वह पिछली बार इसी हस्पताल में आई थी। उसे सब ने जोर दे कर कहा था कि कोख में पलने वाले बच्चे को ख़त्म करवा दे क्योंकि वे लड़का नहीं, लड़की थी। सास तो सास तब संजीव भी यही चाहता था कि लड़का ही हो, जिससे लडकों की जोड़ी बन जाएगी। रीता की तब किसी ने नहीं सुनी। उसे यह सब जबरदस्ती ही कराना पड़ा था। क्योंकि तब सभी एक तरफ थे। वह नहीं चाहती थी कि वह ह्त्या करके जोडी बनाए।                                                                                            हस्पताल से जाने के बाद उसका मन किसी भी काम में नहीं लगता था। वह सारा दिन इसी उधेड़-बुन में लगी रहती थी कि उसने एक बाल-हत्या कि है। रीता के उदास रहने से उसकी हालत ऐसी हो गई कि वह दिन-ब-दिन कमजोर होने लगी। कुछ भी पचता नहीं। सास ने उसे बहुत झाड़-फूंक भी करवाए। कहीं भी कोई बताता कि वहां पर सैयद-फकीर, वैद्य है वहीं पर उसे लेकर चली जाती। पर रीता की हालत वहीं की वहीं ही थी। कोई फर्क नही पड़ रहा था। रीता हमेशा बैठी-बैठी हडबडाती रहती। जमीन पर हाथ मारती रहती, न तो उसे कपड़ो की परवाह और न ही खाने-पीने की होश थी। वह पागलपन में एक कमरे-से-दूसरे कमरे में फिरती और रोती थी। रीता की इस हालत से संजीव भी काफी परेशान था। सारा दिन ऑफिस में माथापच्ची के बाद जब घर लोटता तो रीता की हालत देखकर और ज्यादा दुखी हो जाता। संजीव के दोस्त मोहन ने रीता को मनोचिकित्सक डॉक्टर को दिखाने की सलाह दी। वही बात उसने अपनी माँ को आकर बताई।                                                                                      माँ-बेटा मैं तो चाहती हूँ कि तेरा घर फूले-फले जैसे तुझे अच्छा लगता है वैसे ही कर। पहले भी हमने अच्छे के लिए किया था पर वह उल्ट ही हो गया।                                         संजीव-ठीक है माँ, फिर मैं कल उसे डॉक्टर के पास ले जाऊंगा।                                           दूसरे दिन संजीव रीता को लेकर डॉक्टर के पास गया। डॉक्टर ने सारी बात सुनने के बाद उन्हें सलाह दी कि कहीं से उसे छोटी बच्ची लाकर दे दो। संजीव असमंजस में पड़ गया कि इतनी जल्दी यह सब कैसे होगा फिर अचानक उसके मन में ध्यान आया कि अनाथाश्रम से किसी बच्ची को गोद में ले लेगा। उसने ऐसा ही किया। एक साल की बच्ची को गोद में ले लिया। कुछ दिनों में ही रीता के चेहरे पर रंगत आ गई। अब वह सारा दिन बच्ची के साथ खेलती रहती, उसे दिन और रात का पता ही नहीं चलता। उसके दिन ख़ुशी-ख़ुशी व्यतीत होने लगे। घर का वातावरण भी शांत और खुशनुमा हो गया।                                                             -------------------------------------                                                   डॉ . चंचल भसीन                                                                       लेक्चरर डोगरी               
"लहुऎ दा रंग" क्हानी संग्रैह इक जायजा- डॉ. चंचल भसीन
                                    "लहुऎ दा रंग"  क्हानी संग्रैह इक  जायजा                                                                                                                               डॉ. चंचल भसीन
                   तारा दानपुरी होर डोगरी दे सोह्गे-सेआने ते बहुमुखी प्रतिभा आह्ले साहित्यकार जि'नेँ अज्जै तगर केईँ साहित्यक विधाएं गी अपनी सूझ-बूझ आह्ली पैनी का'न्नी रा'हेँ कलमबद्ध कीते दा ऎ। इंदी कृतियेँ दे विशेँ बडे निग्गर समाजै दी नुमांयदगी करने आह्ले न। चाहे इंदियेँ क्हानी दी गल्ल कीती जां भामेँ उपन्यासेँ दी, उंदे पात्तर समाजिक परिवेश चा गै लैते गेदे न जेह्ड़े अपने-अपने किरदारेँ च रूझे दे जीवनै दा निर्वाह करदे से'ई होँदे न। इ'नेँ फौज ते शिक्षा दे विभाग थमां सेवानिवृत होने दे बाद अपना सफर होर मता तेज कीता। इस च इ'नेँ अपने जीवनै दे सब्भै खट्टे-मिट्ठे अनुभव जेह्ड़े दिक्खे-भाले दे न उब्भी चित्रत कीते दे न। इ'नेँ साहित्य लेखन दी शुरुआत बशक्क क्हानी कन्नै कीती पर प्रकाशत रुपै च जेह्ड़ी कृति सभनेँ थमां पैह्ले आई ओह् उपन्यास दे तौर पर ही। इ'न्दा पैह्ला उपन्यास जीवनदान जेह्ड़ा मार्क्सवादी द्वंद्वात्मक शैली च लिखेआ गेदा ऎ।जिसदा डोगरी साहित्य च खासा थाह्‍र ऎ। इस बाद इंदा पैह्ला क्हानी संग्रैह् केईँ जनम सन् 1998 च, जिस च नौ (9) क्हानियां हियां। दूआ उपन्यास चेतना सन् 2000 च प्रकाशत होआ, जिसी रचनाकार अपनी श्रेश्ठ रचना समझदा ऎ। लेखक लोकेँ दे हितेँ ते उंदे कन्नै होने आह्ली बेन्याई दी गल्ल करदे न। इ'नेँ मूल रचनाएं दे कन्नै-कन्नै किश रचनाएं दा दूई भाशाएं थमां रूपांतर बी कीते दा ऎ जि'यां बंगला उपन्यास दा सादा लिफाफा नां कन्नै, न्यारी भगती, सैह्जे-सैह्जे पाओ ते करां जगत कोला न्यारा आदि कताबेँ दा डोगरी च रूपांतर कीते दा ऎ।
               हून क्हानीकार दे रूपै च इक बारी फ्ही साढ़े सामने आए न। अपना दूआ क्हानी संग्रैह लहुऎ दा रंग लेइयै जिस च सौह्ला ( 16 ) क्हानियां न। लेखक मताबक इस संग्रैह च संकलत क्हानियां किश मतियां परानियाँ न यानि सखेतरू गैँईँ दियां सन् 1985 थमां लेइयै 2000 तगर लिखी गेदियां क्हानियां। पर उच्च कोटि दियां न जि'यां इस संग्रैह च उब्भी क्हानी शामल ऎ जेह्ड़ी इ'नेँ सभनेँ थमां पैह्ले लिखी ही। पुल क्हानी, जिस पर टैली फिल्म बी बनी चुकी दी ऎ। इ'यां गै नौ गज्जियां बामना क्हानी दा हिँदी रूपांतर हो चुके दा ऎ। दानपुरी होर क्हानीकार दे रूपै च इस मकाम तगर पुज्जने दा श्रेय विजय वर्मा ते डॉ. ओम गोस्वामी होरेँ गी दिँदे न जिँदी प्ररेणा जां मार्गदर्शन करी एह् इत्थूं तगर पुज्जी सके न।
             इंदे इस संग्रैह च जेह्ड़ियां क्हानियां न ओह् समाजक मान-मुल्ल, कदरां जिसगी पाने आस्तै माह्नूं छडपा-तडफा दा ऎ। पर उसी ओह् आह्ली संतुश्टी नेईँ मिला दी, फ्ही बी ओह् जीवनै गी अग्गै त्रीड़े दा ऎ।
       1. मोह्-भंग:-संग्रैह दी पैह्ली क्हानी उस समाजै दी नशानदेही करदी ऎ जेह्ड़ा खिट्टां पेदा तरक्की आह्ली भेट्ठा बद्धा जा दा ऎ उसी मनुक्खी कदरेँ दी परवाह नेईँ ऎ। पैहे दी भुक्ख इन्नी बद्धी गेदी ऎ उसी मनुक्खी जानेँ दी बी कोई फिकर नेईँ ऎ। इ'यां इस क्हानी च सोमू जिस दा ञ्यांना हस्पताल च दाखल करांदा ऎ। दवाई लैन गेदे ओह्दी मलाटी ग्राँऽ दे दोस्त कन्नै होँदी ऎ जिन्नै शैह्‍र आनियै अपनी इक चंगी पंछान बनाई लेदी ऎ ते सोमू दी माली हालत दिक्खियै उसी बी उत्थै गै किश कम्मकाज करी लैने आस्तै आखदा ऎ ते समझदा ऎ,"एह् लोकतंत्र ऎ भाई इत्थै जनता आस्तै सिर्फ अधिकार बनाए जंदे न दित्ते नेईं जंदे। अधिकार प्राप्त करने तांई अपने गै हत्थ-पैर चलाने पौँदे न। अधिकारेँ दी लुट्ट ऎ पेई दी।जिन्ना कोई लुट्टी लै ओह्दी हिम्मत ऎ। इस करी आक्खना तुम्मी शैह्‍र टुरी आ तुगी बी लुट्टने दे दाऽ आई जाङन, वरना एह् सरकार तेरा हत्थ पकडियै, तुगी ठुआलने आस्तै ग्रां नेईँ लगी जान।" (सफा - 20 ) सोमू अजेँ जक्को-तक्के च गै फसे दा हा जे जिस हस्पतालै च ञ्यांने दा इलाज चला दा हा ओह् इमारत डिग्गी पौँदी ऎ ओह्दी त्रीमत ते जागत थल्लै गै दबोई जंदे न।पर हस्पतालै दे डिग्गी पौंने करी लोकेँ दे पैहे पिच्छै नट्ठने ते मनुक्खेँ दी कदर नेईँ करने दे दुक्खै कन्नै अपने ग्रां परतोई औँदा ऎ।
      2. नक्क कटे लोक:-भ्रश्टाचार ते रिश्वतखोरी पर अधारत क्हानी ऎ जे अज्ज अस सब्भै इस समस्या कन्नै लड़ा दे आं कीजे इस ने असेँगी अंदरो-अंदरी भुग्गा करी ओड़ेदा दे।ईमानदार लोकेँ आस्तै इक नासूर बनी चुके दा ऎ। इस दमघोटू म्हौल च अपने-आप गी पूरी चाल्ली कन्नै कटोए दा मसूस करदे न। बशक्क इस कबैह्तै गी रोकने आस्तै जि'न्ना मर्जी बरोध करन जां रिश्वत लैने आह्ले गी समझान पर इस च कामयाव नेईँ होई सकदे।सगुआं इस दी मुखालफत करने आह्ले दी गै सूली पर चढाई दित्ता जंदा ऎ।जिंदगी भर रगडे खंदे रौँह्दे न।उ'नेँगी अपनी नौकरी ते घर परिवार दी पालमा करना मुश्कल होई जंदा ऎ। इ'यां गै इस क्हानी च जि'नेँगी अपने नक्कै दी इज्जतू दी कोई परवाह नेईँ ऎ ओह् ऎसे नक्क कटे न जि'नेँगी तन्खाही कन्नै किश नेईँ बनदा ते पैहे पिच्छै इन्ने अन्ने न जे दौनेँ-दौनेँ हत्थेँ लोकेँ गी त्रुक्कै दे न।क्हानी च बाबू राम सरन अपने दफ्तरै च बद्‍धी रिश्वतखोरी थमां बडा गै परेशान ऎ इसी रोकने दे बडे जतन करदा ऎ पर इसगी रोकी पाना ओह्दे आस्तै इ'न्ना आसान नेईँ ऎ कीजे दफ्तरै दे बड्डे अफसर बी रिश्वत दे हिमायती न।ओह् बाबू राम सरन होरेँगी बी इयै समझांदे न, "ठीक ऎ अगर तुस रिश्वत नेईँ लैना चांह्दे ते तुस नेईँ लैओ मेँ तुसेँ-ई कम्पैल नेईँ करदा। पर तुसेँ साढे कन्नै कोओप्रेटिव ते रौह्ना चाहिदा ऎ।" (सफा -25 ) उंदे कम्मै च पूरा सहैजोग करन इ'यां कम्मै च आडिग नेईँ बनन। पर जिसलै उंदी मर्जी मताबक नेईँ चलदा तां बाबू राम सरन दे खलाफ फौजदारी ते अनुशासनहीनता दा केस बनाइयै फसाई ओडदे न।बशक्क त्र'ऊं ब'रेँ मगरा बाह्ल होई जंदा ऎ पर इस दौरान उसी ते ओह्दे परिवारै दी पालमा अद्धी तन्खाही कन्नै उब्भी त्र'ऊं-च'ऊं म्हीनेँ मगरा मिलदी ही। घरै दा गुजारा मुश्कल होई जंदा ऎ।जिस दिन बापस दफ्तर औँदा ऎ तां दिक्खदा जे ओह् लोक ते पैह्ले थमां बी ज्यादा खुल्ले होई गेदे न उ'नेँ सगुआं कम्मेँ दे रेट रक्खी लेदे न एह् सब्भ किश दिक्खियै ओह् चिँतत रौँह्दा ऎ।जे सब्भ लोक किस बक्खी जा करदे न ते ओह्दी घरैआह्ली इयै समझांदी ऎ जे उब्भी उंदे गै रंग च रंगोई जा जेकर जिँदगी जीनी ऎ ते नक्क कटाने गै पौना ऎ कीजे जिँदगी च हर कोई नक्क कटांदा ऎ।
        3. हरे जंगल दा कत्ल:-क्हानीकार लगातार बडोँदे जंगल-जाड ते इस कारण होँदे पर्यावरण गी खतरे करी फिकरमंद लभदे न। कीजे इसदा असर पूरी कायनात पर पवै दा ऎ। करसान अम्बरै आह्ली बक्खी ताडी लाइयै बैठे दा ऎ जिसलै फसल राह्ने दी बारी औँदी ऎ तां पानी दी लोड ऎ ओह् मिलदा नेईँ ऎ बेमौके ब'रियै तबाई पुट्टी जंदा ऎ। सारा पर्यावरण गै हिली गेदा ऎ। अज्ज शैह्‍रीकरण होने करी जंगलेँ दे जंगल तवाऽ करी दित्ते गे न जेकर सरकार बी कोई पंजबरी योजना बनांदी ऎ तां बी कोई हल नेईँ निकलियै नेईँ औँदा ऎ। इस बक्खी ध्यान देने दी लोड ऎ जे प्राकृतक संतुलन ठीक रखेआ जा।मते बूह्टे लाए जान।
             4. बे बलगै दी होग:-मां-बब्ब अपनी औलदे दी पालमा बडी चाएं-चाएं ते अपनी बुढापे दा स्हारा मिथियै करदे न पर एह् गल्ल बी नेईं जे ओह् स्वार्थ रक्खियै उंदी पालमा करदे न पर जिसलै ञ्यांने व्योही-बरी कम्मै-काजै लगी, कुसै मकामै तगर पुज्जी जंदे न तां ओह् अपना चुल्ल-चौक्का बक्ख करी लैँदे न, उ'नेँगी अपने माऊ-बब्ब कन्नै कोई लगाऽ नेईँ रौंह्दा ऎ। बे बलगै दी होग क्हानी च बदनसीब बजुर्ग जेह्डे बढेपे बेलै ठेडे खाने पर मजबूर न उंदे दो जागत, इक पढी-लिखियै तसीलदार शैह्‍र लग्गी जंदा ऎ।अपने हिस्से दी ग्रां च जिमीँ-जायदाद दा हिस्सा बी बेची दिँदा ऎ ते शैह्‍र चली जंदा ऎ ते उसी माऊ-बब्बै दी बी फिकर नेईँ ऎ पर जेह्डा निक्का ग्रां च रौँह्दा ऎ ओह्दा कोई इ'न्ना करोबार बी नेईँ ऎ पर फ्ही बी उंदी सेवा सरबन पुत्तर आह्ला लेखा करदा ऎ जिन्ना बी अपने थमां होई सकदा ऎ। इत्थूं तगर जे ओह्दी घरैआह्ली बी खिँझदी ऎ जे सारी टंडोआह्ली उ'नेँदी गै करनी पौँदी ऎ। देसू फ्ही बी टैल सेवा च कोई कसर नेईँ रखदा।रातीँ'लै उट्ठी-उट्ठी उ'नेँगी दिखदा ऎ। लाईलाज बीमारी करी बब्बै दा काल होई जाने पर बड्डा भ्रा इ'यां पेखन आनियै करदा ऎ जि'यां उसगी बडा दुक्ख ऎ। बड्डा होने दे नाते सारे संस्कार रस्मां उ'यै करदा ऎ ते लोकेँ च बडा चंगा बनी जंदा ऎ सब्भै रिश्तेदार इ'यै सोचदे न जे सब्भै किश बड्डा गै करा दा ऎ।बशक्क अद्‍धे पैहे देसू दे बी लग्गै दे न पर ओह् गरीबडा गै ऎ। जिसलै सारी रसमां पूरी होई जंदियां न ते देसू सोचदा ऎ खबरै हून भाई शैद बे गी अपने कन्नै लेई जाग ते शैह्‍र जाइयै ओह्दा इलाज कराग पर ओह् चुप-चपीता शैह्‍र जंदा ऎ। देसू सोचदा य
रौँह्दा जे लोक खबरै की अपने इन्ने रुप दस्सदे न। ओह्दे मनै च बार-बार इक सुआल औँदा ऎ, फ्ही एह् रौह्न-पिट्टन कनेहा-एह् खेखन की हे। (सफा-43) उसी अपनी बे पर तरस आई जंदा ऎ-बेचारी बे?
        5.पुल-उस परिवारै दी क्हानी जेह्डा बेकसूर होंदे होई आंतकबाद दी बली चढी जंदा ऎ।एह् परिवार पैह्ले खुशी-खुशी मेह्नत करियै अपने बाल-बच्चे दी पालमा ते उंदे खुशहाल भविक्ख बारै बडा गै जाग्रत सेई होँदा ऎ पर उंदे बुने दे सुखने उसलै त्रुट्टी जंदे न जिसलै घरै दा कमाऊ सदस्य आंतकवादियेँ आसेआ चलाई गेदी गोलियेँ च घालऽ होई जंदा ऎ। घालऽ केह् होँदा ऎ बल्के गोलियां पूरी लत्तै गी त्रुप्पी ओडदियां न। जख्म ठीक नेईँ होने कारण लत्त सडना शुरू होई जंदी ऎ जिस कारण लत्तै गी कप्पना पेई जंदा ऎ। ओह् ओह्दे आस्तै इक नासूर बनियै कैँसर दा रूप धारण करी लैँदा ऎ। घरै आस्तै दिक्खे दे सुक्खने रेशे-रेशे होई जंदे न।जेह्डे अपने मुडे गी इंजिनियर बनाने दे होँदे न। उंदी हालत अर्श थमां फर्श उप्पर आने आह्ली बक्खी दिक्खना पौँदा ऎ। जिसलै संजू दा डैडी ठीक हा तां ञ्यांने गी प्राइवेट स्कूलै च पढदा हा पर हून सरकारी स्कूलै च बी पढाने दी थबीक नेईँ रेई। कुडी गी पढाई गै छोडना पेई जंदी ऎ। सब्भ किश ठीक करने आस्तै लाई ओडदे न पर ओह् फ्ही बी बची नेईँ सकदा। संजू इयै सोचदा ऎ जे मास्टर होर ते इयै आक्खदे न जे सब्भै धर्म असेँगी इ'यै सिक्खमत दिँदे न जे इकमिक होइयै रौह्ना ते फ्ही एह् किस लेई ऎ। एह् सब्भ सोचियै ओह् उस चेतेँ च भुल्ली जंदा ऎ जित्थै ओह्दे डैडी ने उसी इंजिनियर बनाने आस्तै सोचे दा हा जेह्डा पुल बनांदे न पर ओह् सोचदा ऎ जे इसलै जरूरी ऎ जे इ'नेँ धर्मेँ च बनी दी खाई उप्पर इक पुल आह्ला लेखा कम्म करियै जोडने दी कोशिश कीति जा।
        6. नौ गज्जिया बामना:-एह् क्हानी दा नां पढदे गै लगदा ऎ नौ गज्जिया ते बामना कि'यां होई सकदा ऎ? जि'यां इस गी पढन लग्गो तां समझ आई जंदा ऎ जे सिर्फ कद्दै कन्नै कोई बड्डा नेईँ होई सकदा। बल्के किश करियै दसदे अर्थात कर्मे कन्नै गै इंसान बड्डा बनदा ऎ। इ'यां गै किशन इस क्हानी दा पात्तय कद्द बुत्त निक्का होने करी ग्रां दे सब्भै उसी बामना-बामना करियै कुआलदे न। इसदी कद्द-काट्ठी निक्की होने दा कारण इब्बी होई सकदा जे ओह् जतीम ञ्यांना ऎ जेह्डा अपने चाचे दे टुकडेँ पर पलदा ऎ। ते उंदे ते ग्रां दे डंगर चारियै, लोकेँ दे घरै च कम्म करियै जित्थै रूट्टी दा टुकडा मिली जा गुजारा करी लैँदा ऎ। कोई उस कन्नै हिरख नेईँ करदा सगुआं टबौके गै लांदे न। ग्रां दी इक बुड्ढी बेबू गै जेह्डी उसी हिरख करदी ऎ कीजे ओह्दा बी कोई नेईँ ऎ ते दोए इक-दूए दे दुक्खेँ दे भाली न। ओह् रोज रातीँ इक दुद्धै दा गलास पीने आस्तै दिँदी ऎ। सन् 1971 दी लडाई च सब्भै नट्ठियै कुतै अरामै आह्ली थाह्‍र चली जंदे न पर उ'नेँगी कोई बी अपने कन्नै लेइयै नेईँ जंदा। बेबू उसी बी कुतै चली जाने दी सलाह् दिंदी ऎ पर बामने च इ'न्नी हमदर्दी ऎ जे ओह् उसी छोडियै नेईँ जंदा। जिसलै फौजी उ'नेँगी बी जाने आस्तै आक्खदे न ते बेबू गी फौजी गड्डी च ब्हालियै भेजी दिँदा ऎ। पर उसदा मन हून चाचे आह्ली दुनिया अर्थात मतलबी दुनिया थमां चढी गेदा हा ओह् मौत चाहंदा हा आत्महत्या नेईँ ओह् मौत जिसी लोक बाद च बी याद रखन। ओह् फौजियें कन्नै रली जंदा ऎ कीजे डंगर चरांह्दे होई चप्पे-चप्पे दा बाकफ हा ते छुत कीते दा दुश्मन दा पता लाई आनदा। इ'यां फौजियेँ दी मदाद करदा। ते 26 जनवरी पर शौर्यचक्र दित्ता जंदा ऎ। निक्के कद्दे करी बड्डी ब्हादुरी करी दसने दी सराह्ना जिस करी ओह्दा कद्द सब्भने थमां बड्डा होई जंदा ऎ।
        7. उस दिन:-अमीर आदमी दा स्तर जिसलै घटदा ऎ ते ओह् गरीब बनदा ऎ पर जिसलै गरीबै दा स्तर घटदा ऎ ते ओह् भिक्ख मंगा बनी जंदा ऎ। क्हानी दियां एह् पंक्तियां इंसानै गी सोचने पर मजबूर करी दिँदियां न जे गरीबी कारण माह्नू किन्ना बेबस लाचार होई जंदा ऎ। तारा दानपुरी होँदी इस क्हानी च गरीब परिवार दी व्यथा गै बखान कीती दी ऎ।इस घरै दा कमाने आह्ला जिसलै बमारी कारण मंझी पर पेई जंदा ऎ तां सब्भै अपना लड छडकाने दी कोशिश करदे न। उ'नेँगी कोई बी दुआर बी नेईँ दिँदा तां सभनेँ गी चब्भन लगी पौँदे न जे इ'नेँगी दुआर दित्ता तां लैना कोह्दे कोला ऎ। प्रकाश जेह्डा फेरी लाइयै घरै दा गजारा टोरदा उसी इस गल्लै दी कोई चैँता नेईँ जे कल आस्तै बी किश जोडना ऎ कीजे ओह्दी औँदन गै इस थमां बद्ध नेईँ जे ओह् जोडी सकै। मंझी पर पौँदे गै घरै दी हालत ऎसी होई जंदी ऎ जे ञ्यांनें लूसडियां लैन लगी पौँदे न, उ'नेँगी कोई टोह् नेईँ टुकदा। जिसकरी ञ्यांनें गी भुक्खै कन्नै बिलखदे दिक्खी होल पौँदे न पर करी किश नेईँ सकदे। इत्थै तगर सोचदे न जे उ'नेँगी कोई भिक्ख बी नेईँ दिँदा।
       8. दरेडेँ दी पीड:-दरेड जेह्डी इक चीजै गी दूई चीजै थमां बक्ख करी दिँदी ऎ भामेँ ओह् रिश्तेँ दी होवै जां कुसै दीवार दी। जित्थै रिश्तेँ दी गल्ल ऎ उब्भी आपूं-चेँ जेकर जुडे दे रौह्न ते सुक्ख दिँदे न पर जेकर इंदे च दरेड पेई जा तां कालजा रूक्कदे रौँह्दे न। इ'नेँगी बेल्लै रौँहदे गै साम्भी लैना चाहिदा ऎ। क्हानीकार दे शब्देँ च," भारत भूमि बी केईँ बारी तिडकी ऎ, पर दरेड नेईँ पेई।दरेड पौने गी होई जे उसलै गै मानसून दी बरखा ब'रन लगी पौँदी जे ।दरेड पौने'शा बचाऽ होई जंदा। तिडकी दियां पपडियां बरखा दे पानियै कन्नै रूडी जंदियां जे धरत फ्ही साफ़ लिश्कन लगी पौँदी।( सफा-67 )
        9. मुर्गीखाना:-मुर्गीखाना क्हानी च क्हानीकार ने अपनी बडी खट्टी पलेटी दी भाशा च आक्खी दी ऎ जे समाज एक मुर्गीखाना गै ऎ जित्थै सब्भै माह्नू बक्ख-बक्ख वृति दे अपने-अपने स्वार्थ साधनेँ च लग्गे दे न। लोक इक-दूएं गी ठुंग्गै दे न पर शासक फिकरमंद नेईँ बल्के तमाशबीन बने दा दिक्खदा ऎ ते सगुआं खुश होँदा ऎ।
        10. तिलांजलि:-पति-पत्नी दे रिश्ते दी क्हानी जिस च इ'यै बांदे कीते दा ऎ जे एह् रिश्ते दे धागे मजबूत गै होने चाहिदे न पर जेकर मजबूत नेईँ होँगन तां लडी च परोए दे बंधनेँ दे मोती खिलरी जांगन ते फ्ही इ'नेँगी परोने बेल्लै बी ऎसियां गंढां लाने पौँदियां न जेह्डियां कुसै बेल्लै बी खुल्ली जंदियां न। ओह् रिश्ते नेईँ रौँह्दे। प्रेम चौकीदार अपनी निक्की सारी नौकरी ते लौह्के परिवार च बडा खुश हा पर पत्नी दी बेबफाई कारण घरै दा बाह्‍र रौँह्न लगी पौँदा ऎ ते खीर रिटायर्ड होने पर जिसलै उसदा जागत घर परतोई आने आस्तै जोर पांदा ऎ तां कुतै दूर चली जंदा ऎ जेह्डा घरै आह्ले गी लब्भदा नेईँ ऎ।
        11. टोडी बच्चा हाय! हाय!!:-क्हानी नजाम दी काली करतूतेँ गी गोआड़दी ऎ जिस च लुकाई अपने हक्क-हकूकेँ थमां मैहरूम ऎ उसी एह् सियासी लोक छडे लारेँ कन्नै गै पतेआई जा दे न।जे उ'नेँगी ओह् चांह्दे न पर कुसलै मिलग इसदा कोई बक्त मुकरर नेईँ ऎ।क्हानी च चित्रत इक स्वतंत्रता सनानी जेह्ड़ा 45-46 ब'रेँ थमां सरकार आसेआ थ्होने आह्ली मदाद लेई इक दफतर थमां दूए दफतर खजल होआ दा ऎ पर ओह्दी कोई सुनबाई नेईँ ऎ। उसगी उसलै थ्होडी उमीँद लगदी ऎ जिसलै मैँत्री उंदे ग्रां, स्कूलै दे 26 जनवरी दे समारोह च औँदा ऎ। पर ओह्दे भाशन बी छडे लोकेँ दी झूठै दे उच्चे झूटे गै दिँदे न। जिसलै मंत्री कोल अपनी फरियाद रखदा ऎ तां मंत्री एह् आक्खियै टाली दिँदा ऎ जे अजेँ ओह्दी बारी नेईं आई," तुस हिखी रक्खो बल्लेँ-बल्लेँ तुंदी बारी बी आई जाग।"( सफा-89 ) उसी इ'यां लगदा ऎ हाल्ली किश बी नेईँ बदलें दा उ'यै ज'नेह् गै राज ऎ जनेह् 47 ( संताली ) थमां पैह्ले हा सिर्फ नजाम गै बदलें दा ऎ सोच उ'यै गै लुट्टने आह्ली।अज्ज बी उ'यै किश ऎ।
         12. लहुऎ दा रंग:-संग्रैह् दी शीर्शक आह्ली क्हानी ऎ जेह्ड़ी समाजै दे स्वार्थी बैह्‍रुपियेँ दी सूरत सामनै आह्नी खडेरदी ऎ।ओह् मनुक्खी दर्द दी नेईँ पंशानदा ते अपने स्वार्थ दी अग्गै करी कदेँ गली-म्हल्ले, मजहब जां धर्म दी आड लेइयै इक-दूए दे लहुऎ दा दुश्मन बनी ऎ उसलै उसगी कोई ध्यान नेईँ रौँह्दा जे एह् लहू भामेँ कुसै बी कौम जां जाति दा ऎ एह्दा रंग ते होने आह्ली पीड इक बरोबर ऎ।इस क्हानी दा किरदार रामरसूल जतीम खाने च पलदा ऎ जित्थै सभने धर्म दे ञ्यांने पलदे न पर फ्ही बी उंदा कोई धर्म नेईँ ऎ जेकर कोई धर्म ऎ तां इंसानियत, हिरख-समोधै दा, जित्थै कोई नफरत दा पाठ नेईँ पढाया जंदा।पढाया जंदा ऎ तां इक-दूएं कन्नै प्यार-हिरख करना। रामरसूल जतीम खाने दे ञ्यांने गाई-गाई हिँदू-मुस्लमान सभनेँ दे घरेँ चंदा ग्राइयै आनदा ऎ पर कोई उसदे अंदर इंसानी बंड नेईँ ही ते ना गै कदेँ कुसै उसी इस नजरी कन्नै दिक्खेआ हा पर फसाद होने पर मारिया ते रामरसूल गी कोई घालऽ करी जंदा ऎ।मारिया उत्थै गै दम त्रोडी दिँदी ऎ ते रामरसूल गी जख्मी हालती च हास्पताल भर्ती कराया जंदा ऎ जित्थै उसगी लहू चढाया जंदा ऎ। पर जिसलै होश औँदी ऎ तां लहू चढाने आह्ली पाईप खोली दिँदा ऎ जिस कन्नै लहू शरीरै च चढने दी वजाए पूरेँ विस्तरे पर बिछी जंदा ऎ ओह्दे प्राण-पखेरू उडरी जंदे न। उसलै उस लहुए दा रंग कोई नेईं पंशानी सकेआ जे एह् कुस धर्म दा ऎ जां जाति दा ऎ। इत्थै क्हानीकार चिँतत ऎ जे," माह्नू चन्न तारेँ परा होई आया ऎ पर इसी धरती पर जीना की नेईँ आवा दा।" (सफा -96 )
       13. ओह्दी तस्वीर:-क्हानी उस हाडै गी बांदे करदी ऎ जिस च हर इक माह्नू अपने-आपै गी लेखक साबत करने च लग्गे दा ऎ ओह् समाजै च व्यापी दी सचाई थमां बडी दूर ऎ सच्च लिखने दी ओह्दे च हिम्मत नेईँ ऎ ते बाह्-बाही बटोरने आस्तै किश बी लिखने लेई तैयार नेईँ ऎ सच्च-झूठ जिस कन्नै छडा उसी गै लाऽ मिली सकै।पर जेकर कोई लिखने दी कोशिश बी करदा ऎ तां उसदे खलाफ लोक मोर्चा खोली ओडदे न।दुक्खी मनै कन्नै लेखक ने क्हानी रा'हेँ अपने मनै दी भडास बी कड्ढी लेदी ऎ। ते सूझाऽ बी दित्ते दा जे चित्रकारी रा'हेँ अपनी प्रतिक्रिया व्यक्त कीती जा तां माह्नू अपने मनै दे भाव बी व्यक्त करी लैँदा ऎ उसी दिक्खने आह्ला अपने-अपने साह्बेँ कन्नै गै ओह्दी व्याख्या करदा ऎ। जि'यां इस क्हानी दा पात्तर बंसी लाल इक टीचर, लेखक ऎ ते जिसलै अपने भाव पत्रेँ पर उकेरदा ऎ तां उसी पता लगदा ऎ लोकेँ गी सच्ची गल्लै पर रोह् चढदा ऎ। जिसकरी अपने मनै दे भाव व्यक्त करने आस्तै कैँवस दा स्हारा लैँदा ऎ ते ओह्दा मनना ऎ," साहित्यकार गी साम्प्रदायगत परिधि दा अतिक्रमण करियै सामान्य मनुक्खता दी धरातल पर पुज्जना चाहिदा ऎ। सारेँ मनुक्खेँ आस्तै इक आम सच्च केह् ऎ, साहित्य च इसी उजागर करना चाहिदा ऎ।" ( सफा-103 )
        14. जुग-जुग जीऎँ तूं-समाजै च संघडोँदे रिशतेँ जिँदे च पैहेँ दी भुक्ख गै सब्भ किश ऎ। मां-बब्ब धियेँ-पुत्तरेँ आस्तै म्हेशां सीसां गै दिँदे न बशक्क उं'दी औलाद उ'नेँगी भुल्ली जा भामेँ उ'नेँगी जि'न्ना मर्जी दुत्कारै पर दंदे मूहां च कदेँ बी उं'दे आस्तै निखिंद शब्द जां बदसीस नेईँ निकलदी। तूं जुग-जुग जीऎँ च बी रिश्तेँ दी कडी गी त्रुटने थमां बचाने दी कोशिश गै करदी ऎ।
         15. बतन परस्त-इक ऎसी क्हानी जेह्डी अपने देस दे प्रति जवानेँ दा जज्बा दिक्खियै हर इक देसवासी नाज मसूस करदा ऎ। एह् जवान अपनी जानेँ दी बाजी लाइयै देसै दी रक्षा करदे न।बशक्क घरै दूर रौँहदेँ न पर घरै दी याद बी सतांदी ऎ तां बी इक-दूए कन्नै मजाक टिचकौलियां करियै खुश रौँह्दे न कोई आपसी बैर-बरोध नेईँ ऎ। इस क्हानी च नजीर पवन ञ्यांनपुनेँ दे यार किट्ठे पढी-लिखियै फौजै च इक दिन लांस नायक बी बने पर नजीर बडा गै होशयार, नशाना बी ओह्दा इ'न्ना पक्का जे ओह्दे दोस्त-मित्र उसी उग्रवादी आक्खियै मजाक करदे न जे पाकिस्तान थमां ट्रेनिँग लेइयै आए दा ऎ। नजीर मनै च सोचदा ऎ जे मौका औह्ने पर ओह् दस्सी देग जे ओह् सच्चा देस भगत ऎ। ते मौका औह्ने पर सच्च गै अपनी जिँदू दी बाजी लाई दिँदा ऎ ते देसै पर औह्ने आह्ली मुसिबत थमां बचाई लैंदा ऎ।
             16. संजोग-संजोग संग्रैह् दी खीरी क्हानी ऎ जेह्दे च दस्सेआ गेदा ऎ जे संजोग माह्नू गी कुत्थै लेई जाग ते केह्डी परिस्थितियेँ च पाई ओडग इस गल्लै दा कुसै गी पता नेईँ ऎ। माह्नू उस कर्ता दे हत्थेँ दी कठपुतली ऎ जेह्डा ओह्दे बनाए दे रस्तेँ पर चलदा ऎ। पर केँईँ बारी ऎसी फाइयेँ च फसी जंदा ऎ जिसदा छुटकारा पूरी उमर तगर नेईँ होँदा। इ'यां गै इंदी क्हानी संजोग च गुज्जर परिवार जेह्डा ञ्यांनेँ दी किलकारियेँ थमां वंचत ऎ। चौधरी मेह्‍रदीन दी त्रीमत इस कमी गी बडा मसूस करदी ऎ। इ'यै ईश्वर दा निजम ऎ जे ओह् कुसै बी रूपै च कुसै गी मलाई दिँदा ऎ। इक बारी उंदे डंगर पानी पीँदे कुडी गी सिँडेँ. पर चुक्कियै सुटदा ऎ जिसकरी कुडी बेहोश होने करी अपनी जैदाशत बी भुल्ली जंदी ऎ।जिसकरी मैह्‍री दी नियत बेईमान होई जंदी ऎ ते बजाए अपने कन्नै रखने दा फैसला करी लैँदे न ते फ्ही उत्थुआं अपना डेरा दूई थांह् लेई जंदे न जित्थै उ'नेँगी कोई पंशानदा नेईँ। इ'यां कुडी दे घरै आह्ले तुप्पी-तुप्पियै ना उमीँद होई जंदे न ते इधर चौधरी-मैह्‍री दी धीऽ पाकीजा होई जंदी ऎ जुआन होने पर ओह्दा व्याह् मोबाइल स्कूलै दे मास्टर कन्नै करवाई दिँदे न। पाकीजा अपनी जिँदगी च बडी खुश ते इक बच्ची दी जनम दिँदी ऎ। रकसीना इक ध्याडे घोडे पर चढी दी दूर ग्रां आई जंदी ऎ जित्थै पिच्छे-पिच्छे पाकीजा बी पुज्जी जंदी ऎ इक बुड्ढी उसी पंशानी लैँदी ऎ जे ओह् ओह्दी कुडी ऎ। पुलसै आह्ले उंदा निपटारा करवाइयै पाकीजा गी ओह्दे माऊ-बब्बै गी सौँपन आस्तै करदे न पर जिस ध्याडै सवेरे उसी लैन औह्ना होँदा ऎ उस दिन पाकीजा अपने घरैआह्ले ते बच्ची कन्नै कुतै दूर चली जंदी ऎ।
             एह् हा संग्रैह् दी 16 क्हानियेँ दा मुसलसल जनेआ जायजा। पर मुकदी गल्ल एह् ऎ जे इंदी क्हानियां समाजै च सिर-सुआकदी, मूहं जोर होँदी बुराइयेँ दी गै चित्रत कीते दा ऎ। जिस कन्नै माह्नू बडा नराश-परेशान ऎ। पाठक इंदे थमां इ'यै उमीँद रक्खगन जे जेह्डा अनछप्पेआ साहित्य इंदे कोल पेदा ऎ, जि'यां इक बारी परतियै ( क्हानी संग्रैह् ), दो उपन्यास ( गदर ते नेत्रदान ),  ते खत लिखेआ मेँ तेरे नां ( कविता संग्रैह् ) तौले गै पाठकेँ गी पढने आस्तै मिलगन। इंदे अनछप्पे साहित्य थमां कैफा लाया जाई सकदा ऎ जे इ'नेँ अपने-आपै गी पूरी चाल्ली कन्नै डोगरी भाशा गी समर्पित करी ओडेदा ऎ।
    डोगरी साहित्य लगातार अपनी गैँ अगडी बधांदा जा करदा ऎ जित्थै पराने साहित्यकारेँ दी सोच ते तजरबे न उत्थै गै नमीँ पीढी दे लखारी बी अपनी का'न्नी गी आधुनिकता दी सोच कन्नै पुखता करदे आवा दे न। जिस कन्नै डोगरी साहित्य दी हर इक विधा च लगातार इजाफा होआ दा ऎ।
         सन् 2010 ई. च डोगरी लेखन दे सखेतरू ते तजरबेँ दे गूढे दे नौजुआन लखारी शैलेन्द्र सिँह हुंदा "हाशिये पर" 161सफेँ दा पैह्ले प्रकाशत उपन्यास, जेह्डा डोगरी साहित्य दी उपन्यास विधा च आई रलेआ। एह् एक समाजक-यर्थाथवादी उपन्यास ऎ जेह्डा अज्ज दे समाजै दी नशानदेही करदा ऎ।उपन्यासकार दा बशक्क प्रकाशत रूपै च औह्ने आह्ला पैह्ला उपन्यास ऎ पर पढियै नेईँ लगदा जे एह् इंदी पैह्ली कृति ऎ। इस उपन्यास दा कथानक सशक्त ते अज्जै दे समाजै च लोकेँ कन्नै होने आह्ली बेन्याई ते ओह् परोआर जेह्डा रोज-मर्रा दी जिँदगी च संघर्श करियै बी द'ऊं बेल्लेँ दी रूट्टी दा जुगाड नेईँ करी सकदा, जेह्डा ध्याडी च सौ बारी जींदा ते मरदा ऎ। उसदी जीवनै दी गड्डी दी ओह् गति नेईँ मिलदी जे ओह् कम्म करियै चैन कन्नै सेई सकै। ओह् हर बेल्लै इस्सै सोच च पेआ रौह्न्दा ऎ जे हून ते मेह्नत करियै खाई लेई ऎ, अगले पैह्‍र बी उस्सी नसीब होई सकग? "हाशिये पर" उपन्यास दा एह् परोआर मेह्नत ते सभने थमां मती करदा ऎ पर उसगी उसदी मेह्नत दा मेह्नताना इ'न्ना नेईँ मिलदा जे ओह् अपनी गुजर-बसर ठीक चाल्ली करी सकै।
            उपन्यासै दे नायक मदन च'ऊं ञ्‍यांनेँ दा बब्ब ऎ जेह्दे दो जागत ( काम्बा/ कमल, लौह्कू ) ते दो धीआं      ( कमलेश ते उषा ) न। ओह् परोआर दी पालमा दरेआ थमां सोहा-सेआल मच्छियां फडिये करदा ऎ।पर, अपनी इस कमाई कन्नै ओह्दे घरै दा गुजारा बडा गै मुश्कल होँदा ऎ जिसगी पूरने आस्तै ओह् कदेँ मिस्त्रियेँ कन्नै बी ध्याडियां लाई लैँदा ऎ। मदन दी त्रीमत कान्ता बी हर बेल्लै उसदा साथ छाए आह्ला लेखा दिँदी ऎ। कोई बी परोआरै पर जिसलै औक्खी-भारी बनी औँदी ऎ तां उ'नेँगी तत्ती ब्हा नेईँ लग्गन दिँदी ऎ। पर उसदी माली हालत फ्ही नेईँ सुधरदी। सरकार आसेआ बी गरीब-गुरबेँ लेई बथ्हेरियां स्कीमां अमल च आंदियां जंदियां न पर, एह् योजनां लागू होने थमां उ'नेँ आम माह्नू तगर नेईँ पुज्जदा ऎ। इसदा फैदा उ'नेँ लोकेँ दी गै थ्होँदा ऎ जेह्डे चत्तर-चनार न। इ'यां गै कच्चे कोठे आह्लेँ लोकेँ गी पक्के कमरे पाने आस्तै चैक मिलने होँदे न। मदन इस्सै हिक्खी सभने थमां पैह्ले उस थाह्‍र पर बे'ई जंदा ऎ कुश्बा बाद च भीड होई जानी ऎ ते उसी जगाऽ नेईँ मिलन लगी।जिसलै चैक मिलना शुरू होँदे न ते सभनेँ दे नां बारो-बारी लैते जंदे न। पर मदन दा नां उस च नेईँ बोलदे। चैक उ'नेँ लोकेँ गी बी मिली जंदे न जेह्डे इसदे हक्कदार नेईँ हे।मदन बशक्क ग्रां च सभनेँ थमां गरीब ऎ पर उसी चैक नेईँ मिलदा ऎ। ओह् बडा सिद्धा ते ईमानदार माह्नू ऎ। उसनै ओह् कार्ड गै नेईँ बनोआए दा जेह्डा सरकार गरीबी रेखा थमां थल्लै रौह्ने आह्ले लोकेँ दे बनोआंदी ऎ।उ'नेँ दी गै इस सुविधा दा फैदा थ्होँदा ऎ। पर, मदन इ'नेँ सब्भै गल्लेँ थमां अन्जान हा कीजे उन्नै इ'यै ज'नेइयेँ गल्लेँ आह्ली बक्खी ते कदेँ धेआन गै नेईँ दित्ता जां इ'यां आक्खी लैओ जे उसी कम्मै थमां कदेँ बे'ल गै नेईँ लग्गी ते लोकेँ जे लोकेँ च जाइयै ते उंदे कन्नै गल्ल-बात करी सकै।
            उपन्यासै मताबक इ'यां दूई योजना नरेगा ( National Rural Employment Guarantee Scheme ) जिसलै ग्रां च औंदी ऎ जिस दे तैह्त सौ दिन मजदूरी थ्होने दे बारे च मदन गी पता चलदा ऎ तां इ'न्ना खुश होँदा ऎ जे उसी किश बी सुझदा नेईँ ऎ। ओह्दी उम्मीँदेँ दी गुड्डी ऎसी शमानै पर चढन लगी पौँदी ऎ जे इथूं तगर उम्मीँद लाई बौह्न्दा ऎ जे हून उब्बी सरकारी ध्याडीदार बनने परैँत पेँशन नौकरी थमां गै सेवानिवृत होग। पर, उसी अखीर च उत्थुआ बी ना-उम्मीँदी गै हत्थ लगदी ऎ। इस योजना दे अंतर्गत जेह्डे बी कम्म ग्रां च ठेकेदार मुख्तयार सिँह शुरू करोआंदा उंदी सूची बी उस्सै आसेआ गै बनाई जंदी ऎ। ओह् मते ठेकेदार दे गै लोक न जेह्डे कदेँ मिट्टी कन्नै छोह्ते दे बी नेईँ हैन। ओह् सिर्फ ठेकेदार कन्नै रे'इयै बदमाशी गै करदे न।उ'नेँगी पैहेँ दी कोई परवाह नेईँ ऎ। ओह् मजदूरेँ दे पैहे कट्टियै गै अपने शुभचिँतकेँ गी दिँदे न। ठेकेदार जेह्डे बी मजदूरेँ गी ध्याडी उप्पर लांदा ऎ उ'नेँगी 70 रपेऽ दे स्हावे ध्याडी दिँदा ऎ।पर, सरकार आसेआ 100 रपेऽ ध्याडी इक मजदूर दी मुकरर कीती गेदी ऎ। मदन बी इस योजना दे तैह्त इक दिन मजदूरी करन जंदा ऎ पर उसी किश एह् गल्ल रास नेईँ औँदी कीजे इस कम्मै च इक ते रोज ध्याडी दे पैहे नेईँ मिलदे ते दूआ ओह् चैक दे रूपै च। इ'यां ओह्दे घरै दा गजारा नेईँ चली सकदा। उसी ते रोज ध्याडी लाने परैँत पैहे चाहिदे न जिस कन्नै ओह्दे घरै दा सरिस्ता चली सकै। इ'यां इक रोज मदन जिसलै ध्याडी लाई ते लैँदा ऎ पर ओह्दे घर उस दिन रुट्टी आस्तै मुश्कल होई जंदा ऎ। तरकालेँ सोद्धा-पत्तर आनने आस्तै मंगे मिस्त्री दे घरै 50 रपेऽ दोआर लेइयै आनदा ऎ तां करी ओह्दे घरै दा गजारा चलदा ऎ। बाद च जेह्डे मदन गी उस ध्याडी दे पैहे मिलदे न ओह् ओह्दे कोई कारी नेईँ औँदे कीजे ओह् 70 रपेऽ दा चैक, जिस आस्तै उसी बैँक च चैक जमा कराइयै ते मिलने हे। ओह् ऎ ओह्दे बस्स दा रोग नेईँ हा। कीजे ओह्दे आस्तै बी उसी बैँक च खाता खलाने आस्तै 40-50 रपेऽ दा खर्च करना पौना हा जिसकरी उन्नै इ'नेँ पैहेँ दे बारै च खेआल गै छोडी ओडेआ।
            मदन हर बेल्लै चौरे-पैह्‍र झूरेँ च फसेँ दा रौंह्दा ऎ। सोचदा ऎ उ'न्नै ते अपनी पूरी उमर ना-समझी च कड्ढी ओडी ऎ। ओह्दे ञ्यांने बी इ'यां गै पूरी उमर कड्ढगन? उसी इब्बी मनै च बेचैनी रौह्न्दी ऎ जे ओह् आपूं जे पढी नेईँ सकेआ, पर अपने ञ्यांनेँ गी ज़रूर गै पढाग। मदन ञ्यांनेँ दी पढाई आस्तै कदेँ बी पिच्छै नेईँ रौँह्दा। भामेँ इंदे आस्तै कुतूआं बी मदद की नेईँ लैनी पवै। उसदे ञ्यांनेँ बी बडे सेआने ते मेह्नती जेह्डे मां-बब्बै दी माली हालत कन्नै बाकफ हे। उ'ब्बी इस गल्लै गी धेआने च रक्खियै पढाई च शैल मेह्नत करदे न। मदन दे घर उसलै थ्होडी ज'नेईँ खुशी दी रिश्म लिश्कदी लब्भदी ऎ जिसलै ओह्दा बड्डा जागत कमल ( काम्बा ) पढाई च अब्बल औह्न लगदा ऎ ते इंजीनियरिँग दे दाखले आस्तै पेपर बी पास करी लैँदा ऎ। उसदे घर खुशी च फसाई लैँदा ऎ। जागतै नै पेपर ते पास करी लेआ पर इसदे दाखले आस्तै फीस कुतूआं औह्ग? उसी कोई बत्त नेईँ लब्भदी ते फ्ही इक बारी अपने शरीक भ्रा तरसेम कोल गै जंदा ऎ। तरसेम शुरू थमां गै मदन दे परोआरै दे दु'थड कट्टदा आवा दा ऎ। तरसेम फ्ही इक बारी ओह्दी मदाद करने च पिच्छै नेईँ रौँह्दा ऎ। मदन दा बड्डा जागत कमल जिसलै श्रीनगर इंजीनियरिँग दी पढाई आस्तै जंदा ऎ ओह् अपनी पढाई च कोई फर्क नेईँ पौह्न दिँदा। सगुआं पैह्ले थमां बी खूब दिलचस्पी कन्नै पढदा ऎ। पैह्ले समैस्टर च गै सभनेँ जागतेँ थमां अब्बल नम्बर लेइयै पास होँदा ऎ। जेह्डी उसी चैँता सता दी ही जे दूए समैस्टर च फीस कि'यां देनी ऎ? ओह्दी फीस दा जुगाड बी बनी जंदा ऎ। कमल गी अब्बल औह्ने पर सरकारी बजीफा बी मिलन लगी पौँदा ऎ। उंदे घरै च खुशी दी इक किरण लब्भना शुरु होई जंदी ऎ।हून कमल दी बी उम्मीँद जागी पौँदी ऎ जे उंदे दिन बी फिरी जागन।उज्जल भविक्ख लब्भन लगदा ऎ। इ'यां गै खीरै च उपन्यासकार दे शब्देँ च बी इयै जे " अजेँ हून शुरूआत होई ऎ।" लगदा ऎ जे इक नमां जुग बनग जिस च एह् परोआर खुशी-खुशी रौह्ग।
    उपन्यासै च विवेचत-वर्ग:-"हाशिये पर" उपन्यास गी समाजक-यर्थाथवादी उपन्यासेँ दी श्रेणी च रक्खेआ जाई सकदा ऎ। उपन्यासकार ने अज्जै दे दौर च वर्गेँ बश्कार होने आह्ली तनोतनी दा बखूबी कन्नै वर्णन कीते दा ऎ। इस समाजै च अजेँ बी मतेँ सारेँ ऎसे माह्नू हैन जेह्डे अपने फैदे आस्तै लोकेँ गी गुलाम गै बनाइयै रक्खना चाह्न्दे न। इत्थूं तगर जे अपने स्वार्थ लेई इंदा बजूद तगर खत्म करने च बी कोई नेईँ छोडदे। ओह् नित्त नमेँ हरबेँ कन्नै लोकेँ गी दबाइयै रखदे न।इस उपन्यास च दो वर्गेँ बश्कार गै टाकरा ऎ। एह् वर्ग न: 1. शोशक वर्ग, 2. शोशत वर्ग।
          1. शोशक वर्ग:-उपन्यासै च चित्रत शोशक वर्ग दे अंतर्गत जिमीँदार, ठेकेदार, मंत्री वर्ग वगैरा औंदे न जेह्डे जुरम बे-न्याई ज'नेह् हरबेँ बरतियै लोकेँ गी लुट्टे-धरूडै दे न।
         जिमीँदार वर्ग:- "हाशिये पर" उपन्यासै च जैलदार दयाराम इलाके दा सभनेँ थमां सौक्खा (अमीर) रुतबे आह्ला जिमीँदार ऎ। एह्दा ग्रां दे गरीब काम्मेँ उप्पर खासा दबदबा ऎ जेह्डे उंदे घर कम्म करदे न। एह् कम्म चाहे जिमीँदारी दा करदे न भामेँ घरै च काम्मेँ न। एह् उ'नेँ मजलूम काम्मेँ पर दब्बियै शोशन करदा ऎ।इत्थूं तगर जे अपने घर लग्गे दे काम्मेँ दे जागतेँ गी बी पढन नेईँ दिँदा ऎ। एह्दा इयै सोचना ऎ जे इंदे जागत पढी-लिखी गे तां उंदे घरेँ च कम्म करने आस्तै काम्मेँ नेईं लब्भगन। इ'यां गै जदूं उपन्यासै दा इक चरित्र शैलोराम दा जागत अठमीँ पास करी लैँदा ऎ तां ओह् जैलदार दयाराम गी जागतै दी नौकरी लोआने आस्तै आक्खदा ते उसदे तेबर गै बदली जंदे न। ओह्दा द'बकजन निकली जंदा ऎ ते आक्खदा ऎ," पढना-लिखना ते ठीक ऎ पर तेरा मुडा बी नौकरी करन लगुग ते ग्रां च झीरेँ दा कम्म कु'न करग? चल इत्थूं दा। लेई जा अपने मुडे गी बी। इसी अपने कन्नै कम्मै पर ला। जे इ'यां गै तुंदे जागत पढी-लिखियै नौकरियां करन लगे ते तां तौले गै ग्रां दे सारे काम्मी खत्म होई जाड.न।" ( सफा-29 ) उसी इयै डर लगी पौँदा ऎ जे जिसलै इंदे घरै च कोई पौह्ग तां ते काम्मेँ गै नेईँ लब्भड.न? जेह्डा इ'न्ना कम्म करदे न।
       ठेकेदार वर्ग:-इस उपन्यासै दा ठेकेदार वर्ग दा खुल्लियै शोशन करदा ऎ। उस कश ओह् सब्भै चालां हैन बरतने आस्तै जेह्दे कन्नै लोकेँ दा शोशन कीता जाई सकता ऎ।जि'यां उपन्यासै च ठेकेदार अपने मजदूरेँ थमां कम्म ते डट्टियै लैँदा ऎ पर उ'नेँगी उजरत पूरी नेईँ दिँदा ऎ। इस करी इ'नेँ लोकेँ दा गजारा बी बडा गै मुश्कल होँदा ऎ। उपन्यासै दा ठेकेदार मुख्तयार सिँह ते सरपंच गुलचैन सिँह दे अंदर भ्रश्टाचार दी वृति इ'न्नी प्रबल ऎ जे ओह् कुसै हद्दा तगर बी जाई सकदे न। इ'नेँगी इ'न्ना बी धेआन नेईँ रौँह्दा जे जिनेँ मजदूरेँ दे पैहे उप्पर एह् ऎश करदे न, उंदे ञ्यांनेँ गी एह् जुक्केँ आंगर चूस्सै दे न। उ'नेँ मजदूरेँ दे ञ्यांनेँ गी ओह् स्हूलतां नेईँ मिलदियां जेह्डियां ओह् चांह्दे न। जि'यां नरेगा योजना दे तैह्त सरकार मजदूरेँ दी ध्याडी 100 रपेऽ मुकरर करदी ऎ पर उ'नेँगी सौ रपेऽ मिलदी नेईँ ऎ।ठेकेदार सब्भै मजदूरेँ गी 70 रपेऽ दिँदा ऎ। इ'यां हर इक मजदूर थमां 30 रपेऽ कट्टी लैते जंदे न।एह् गल्ल मजदूरेँ गी बी पता ऎ पर बोलने दी हिम्मत कोई नेईँ करदा।सगुआं ठेकेदार अग्गै कम्म कराने आह्ला मेट रशपाल मजदूर उप्पर झूठा गै रोब पाइयै आक्खदा ऎ," सरकार द्वारा इक दिनै दी मजदूरी सत्तर रपेऽ तैह् होई ऎ। एह्दे कोला जादै मजदूरी कुसै गी बी नेईँ दित्ती जाई सकदी ते नरेगा योजना दे मैह्त कीते जाने आह्ले कम्मेँ च ते अस लिखा-पढी च जादै मजदूर दस्सियै बी जादै पैसे कड्ढियै तुसेँगी सौ रपेऽ धियाडी नेईँ देई सकदे कीजे एह्दे च तुंदी मजदूरी दा भुगतान बैँकेँ दे जरिये होना ऎ।"( सफा-73 ) मुख्तयार सिँह ते सरपंच गुलचैन सिँह ग्रां च औह्ने आह्ली कुसै बी सरकारी योजना दे तैह्त जेह्डे बी कम्म करोआंदे न उसदे ठेके कुसै होर गी लैन नेईं दिँदे, कीजे ग्रां च उंदा गै रसूक ऎ।इत्थूं तगर जे सरकार तगर उंदी पौंह्च ऎ। जिसकरी ग्रां दे लोक उंदे अग्गै बोलने दी जुरत नेईँ करदे। एह् ठेकेदार अपनी मनमर्जी गै करदे न जेह्डे ठेके लैँदे न, जेह्डे मनेआद थमां पैह्ले गै भज्जी-त्रुट्टी जंदे न।जि'यां,"डेढ साल पैह्ले गुलचैन सिँह न अपने ग्रां नैह्‍रै दी इक पुली बनोआई ही। ओह्दे च सीमेँट ते नां-मातर गै लाए दा हा। इसकरी डेढ सालेँ च गै पुली त्रुट्टी गेई। पुली दे बक्खियेँ आह्ली अट्ठ इंच उच्ची ब'न्नी ते कदुंएं दी घस्सी गेई दी ऎ। ( सफा-45 )
       मंत्री वर्ग:-नेता लोकेँ दा शुमार बी शोशक वर्ग च गै होँदा ऎ कीजे एह् लोक बी आम-लुकाई गी सुलझे दे ढंगै कन्नै मत्तू बनांदे न। भलोके लोक इंदी मिट्ठी-मिट्ठी गल्लेँ च पलचोई जंदे न। एह् मंत्री लोक गल्लेँ दा ऎसा मकडजाल बनांदे न जे लोक इस च फसी जंदे न। उ'नेँगी पता गै नेईँ लगदा जे एह् मंत्री लोक उ'नेँगी अपनी गल्लेँ दे जाल च फसा दे न जेह्डियां ओह् गल्लां करियै लोकेँ गी पलचांदे न दरअसल ओह इक छलावा ऎ, छडा लोकेँ गी पतेआने दा हरबा ऎ। ना गै उ'ने गल्लें गी पूरा करने दी उंदी कोई मंशा होँदी ऎ। भलोके लोक मंत्रियेँ दे झूठेँ कोल-करारेँ च फसी जंदे न, ओह् उंदे उप्पर पूरा भरोसा करन लगी पौँदे न, जे हून असेँगी इ'नेँ सब्भै किश देई ओडना ऎ पर जिसलै एह् सब्भ किश नेईँ मिलदा तां शोशत वर्ग दे मनेँ च इक खिँझ भरोचन लगी पौँदी ऎ। जि'यां जिसलै मदन गी पक्का कोठा बनाने आस्तै चैक नेईँ मिलदा ते उसदे मनै च केँईँ सुआल कुरबल-कुरबल करन लगी पौँदे न।सोचदा ऎ," अजेँ थोह्डा चिर पैह्ले गै ते मंत्री जी होरेँ आक्खेआ ऎ जे उंदे राज च कोई बी बगैर कोठे जां कच्चे कोठे च नेईँ रौह्ग।सारे कच्चे कोठे च रौह्ने आह्ले परिवारेँ गी पक्का कमरा बनाने आस्तै रपे दित्ते जाड.न। मेँ ते कुल्ली च गै रौह्ना। मेरी कुल्ली ते कच्चे कोठे कोला बी नफिट्ट ऎ।" ( सफा-54 ) जिनेँगी पक्के कमरे दा घर बनाने आह्ली योजना च चैक मिलदे न ओह् सब्भै मदन थमां थोह्डे बेह्तर गै होँदे न।
       शोशत वर्ग:-शोशत वर्ग ओह् वर्ग जेह्डा इस उप्पर होने आह्ले जुरम बे-न्याई गी कुदरत दी मार ते भागेँ दा अंश समझियै अपनी झोल्ली च पाई लैँदा ऎ।"हाशिये पर" उपन्यासै च इस वर्ग दे अंतर्गत मजदूर ते काम्मेँ औँदे न जेह्डे अपने हाकमेँ दे इशारेँ पर कठपुतली आह्ला लेखा नचदे रौँह्दे न। एह् इस गल्ल थमां अंजान न जे शोशक वर्ग गी सिनकू आह्ला लेखा लग्गे दा ऎ जि'न्नै इ'नेँगी अंदरोँ-अंदरी भुग्गा करी ओडेदा ऎ।
मजदूर ते काम्मेँ:-इस उपन्यासै च मजदूर ते काम्मेँ दिन-काट्टी गै करा दे न इ'नेँगी ओह् आह्ले हक्क-हकूक नेईँ मिलदे जेह्डे इक आम आदमी गी मिलने चाहिदे न। जि'यां उपन्यासै मताबक सन् 1971ई. गी जिसलै सरकार आसेआ काम्मी-करसानेँ गी जेह्डे जिमीँदारेँ दे घर राही-बाही दा कम्म करदे हे उ'नेँगी जिमीँ दे पट्टे दित्ते गे हे तां तरखान, लोहार ते झीर-कमेहार बगैरा मते सारेँ काम्मियेँ गी पट्टे नेईँ हे मिले कीजे एह् जमीनेँ दी राही-बाही नेईँ हे करदे बशक्क खेतरेँ च कम्म करने आह्ले थमां नखिँद्द समझेआ जंदा ऎ। मदन दा बब्ब सरदारी लाल ग्रां दा मन्ने दा काम्मी पर जमीनेँ दे पट्टे नेईँ मिलदे कीजे उन्नै सारी उमर खेतरेँ च कम्म करने आह्ले काम्मी-करसानेँ गी पानी ते रुट्टी गै बनाइयै खलाई ऎ। उसी म्हेशां इस गल्लै दा अफसोस रौँह्दा ऎ," अस बी खेतरै च कम्म करदे रेह् आं पर फरक सिरफ इ'न्ना गै हा जे असेँ अपने हत्थै च दराटी निही पकडी। दराटी आह्ले ते हल बाह्ने आह्लेँ हर करसानेँ गी पानी पलेआंदे हे। व्याहेँ-कारजेँ च कम्म करदे हे। इब्बी सरकार दा कोई न्यांऽ नेईं ते इक ग्रां च इक गी जमीन दित्ती ते इक गी किश बी नेईँ।" (सफा- 94)
            इस उपन्यासै च लोकराज च बी सुआर्थी सुआतम आह्ले लोक अपना रुतबा बनाई रखने आस्तै गरीब-गुरबेँ गी अपनी मर्जी कन्नै जीन बी नेईँ दिँदे।इत्थूं तगर जे एह् लोक इंदा कम्म जां इंदे आक्खे मताबक नेईँ चलन तां कुतै-ना-कुतै ऎसी मार देई जंदे न जे पूरी उमर इ'नेँगी भुगतना पेई जंदा ऎ। उपन्यासकार मताबक जिसलै कच्चे कोठे दे थाह्‍रै पक्के कोठे बनाई देने आह्ली योजना सरकार बजूद च आनदी ऎ तां फिमू ते बलदेव उपन्यासै दे पात्तरेँ दे नां उस सूची च शामल नेईं कीते जंदे कीजे इ'नेँ, ठेकेदार गुलचैन सिँह दे आक्खने मताबक चुनांऽ च बोट नेईँ हे पाए। जि'यां," फिमू ते बलदेव दा नां गरीबी रेखा कोला थल्लै रौह्ने आह्ले परिवारेँ दी सूची च इसकरी नेईँ आया कीजे इ'नेँ सरपंच गुलचैन सिँह दे आक्खने उप्पर बी पिच्छले चुनांए च बोट दूए उम्मीँदवार गी दित्ते हे। (सफा- 108)
       उपन्यासै च संघर्श दे कारण:-उपन्यासै च संघर्श दे मूल कारण पात्तरेँ दी अनपढता ते उंदी पसमांदी आर्थक स्थिति गै ऎ। जिस कारण लोकेँ गी सैह्कदे-छडकदे दुक्ख-कसाले जरदे होई दिनै गी धक्का देआ दे न। रसूक आह्ले लोक इ'नेँगी कुतै सूखै दा साह् बी नेईँ लैन दिँदे। ओह् हर इक चाल ते अपनी शैतानी सूझबूझ कन्नै, केईँ बारी लताडियै, ते केँईँ बारी मिट्ठी-मिट्ठी गल्लेँ च फसाई लैँदे न। पर जिसलै अनपढ लोकेँ गी लगदा ऎ जे हून इ'नेँ चालबाजेँ अग्गै इंदी कोई पेश नेईँ चलन लगी तां इंदा बरोघ करने दी बजाए अपने भागेँ दी गै दोश दिँदे होई सबर गी गले लाई लैँदे न। जि'यां मदन गी चैक नेईँ मिलने पर सबर गै करना पौँदा ऎ ते सोचदा ऎ," मेरे कोला पिच्छले जनम पता नेईँ केह्डे कुतै माडे कर्म होए दे न, जेहडा भगवान साढे पर नाराज ऎ। जौह्ले ओह् देग, औह्लै गै मिलना। जिसलै ओह् साढा पक्का घर बनाग, उसलै गै घर बनना ऎ।" (सफा -61)
एह् लोक पढे-लिखे दे नेईँ हैन जिसकरी कुसै बी चाल्ली दी सरकारी योजना दा इ'नेँगी कोई लाऽ नेईँ होँदा। इ'यां गै सरदारी लाल इक मेह्नती काम्मा ऎ ते पर अनपढ होने करी उसी ओह् दाबपेच नेईँ औँदे उ'ब्बी अपने नां दी गरदौरी मिसलेँ पर चढाई लैँदा जेह्दे कन्नै उसी बी जिमीँ दा पट्टा मिलदा। सरदारी लाल आंपू ते अनपढ हा उ'न्न अपने जागत मदन गी बी नेईँ पढाया। सगुआं उस्सी बी उयै कम्म सखाई ओडदा ऎ जेह्डा आंपू करदा हा। इक बारी जैलदार दयाराम आसेआ शाबाशी दिँदा ऎ। उपन्यासै अनुसार," जैलदार दयाराम कोला शाबाशी सुनियै सरदारी लाल ते मदन दी कोई हद्द नेईँ रेही। सरदारी लाल दी छाती फुल्लियै चैडी होई गेई। जैलदार दयाराम कोला शाबाशी कुसै बिरले काम्मी-कम्मे दी गै मिलदी ऎ उब्बी उसलै जिसलै जैलदार बडा खुश होयै।" (सफा -28) लगदा ऎ जे कदेँ कुसै ने इंदे कम्मै दी कदर गै नेईँ पाई जिसकरी सरदारी लाल किश मती गै उम्मीँद लाई लैँदा ऎ। लोकेँ दी अनपढता कारण गै इंदी आर्थक स्थिति बडी गै माडी ऎ।
      निश्कर्श:-मुकदी गल्ल एह् ऎ जे हर इक साहित्यकार अपने जुगै थमां प्रभावत होँदा ऎ।ओह् उस बेल्ले दा परिस्थितियेँ दा गुलाम नेईँ होँदा ऎ।सगुआं ओह् उ'नेँ चंगी-माडी परिस्थितियेँ दा नचोड कड्ढियै, उस च उ'नेँ हालातेँ गी बदलनेँ गी समर्थ बी रखदा ऎ। इ'यां गै "हाशिये पर" उपन्यासै दे उपन्यासकार शैलेन्द्र सिँह होर अपनी अभिव्यक्ति दे आधार पर मनुक्खी हिरदेँ गी छूनेँ च सफल होए दे न। इ'नेँ इ'न्नी मसरुफियत, हर बेल्लै हाजर ते खडुत्त रौह्ने आह्ली नौकरी दे बाबजूद, अपनी मां बोल्ली च उपन्यास रचियै इक सराह्नेजोग कम्म कीते दा ऎ। एह् उ'नेँ लखारियेँ आस्तै इक मार्गदर्शन बी ऎ जे भामेँ जिन्नी मर्जी मसरुफियत की नेईँ होवै फ्ही बी समां कड्ढियै भाशा दी सेवा कीती जाई सकदी ऎ।अग्गै बी डोगरी भाशा दे पाठक इंदे थमां इयै उम्मीँद करड.न जे इयै ज'नेह् जीवंत विशेँ पर उ'नेँगी अग्गै बी पढने लेई बिना बकफे किश-ना-किश मिलदा गै र'वै। शैलेन्द्र सिँह होरेँ गी मेरी तरफै इयै शुभकामनां न जे एह् अपनी नौकरी ते साहित्य खेतरै च उच्चकोटि पर विराजमान होन।                                                                                                                                                                 भाशा च        बरतोने आह्ले ओह् शब्द जिंदे कन्नै साहित्य दी निग्गरता ते पुखता दा प्रमाण मिलदा ऐ यानि खुआन, मुहावरे, लकोक्तियां, बुझारतां आदि पर अज्ज इंदा दम घटोंदा सेई होवा' दा ऐ  । इ'नेंगी बरतने आह्ले लोक बड़े घट्ट न। पराने समें च लोक इ'नेंगी अपने गूढ़ तजरबें कन्नै घड़दे-बनांदे हे पर अज्ज लोकें कोल  समां नेईं जिसकरी  एह् विरासत मुकदी जा  करदी ऐ । साहित्यकार बी इंदी बरतून ना मात्तर गै करा' दे न । जिसकरी भाशा दा अपना असितत्व गुआचा दा ऐ । अज्ज लोड़ ऐ इस बक्खी ध्यान देने दी ते नौजुआन पीढ़ी गी अपनी भाशा ते संस्कृति कन्नै पंशान  करोआने  दी जे इस अनमोल खजाने गी साम्भी रक्खन ।            
                                                      सिक्खमत                                                                                                                     केईँ बारी घरै दे बड्डेँ-सेआनें आसेआ दिती गेदी सिक्खमत जां हिदायतां समेँ बीती जाने पर चेता औँदियां न जे बेल्ला होँदे होई उ'नेँगी की नेईँ गंढी बनेआ। ओह् असेँगी सतादियां रौंह्दियां न। इ'यां गै मिगी पक्का चेता ऎ जे जिसलै अस निक्के-निक्के हे ते आपूं-चें मासा-मासा गल्ला पर लडना शुरू करी ओड़दे हे तां भाभी ( मां जी ) होर असेँगी द्रडंदियां हियां ते समझादियां जे कोई बी गल्लै पर झगडा करने थमां पैह्ले उसदी तैह् तगर जा करो।इ'यां गै लडना शुरू करी ओड़दे ओ। फ्हिरी असेँगी मसाल देइयै समझादियां हियां जिँ'दे च किश अजेँ बी मिँ चेता न।जि'यां
          इक घरै च पति-पत्नी दी आपूं च बडी ज्यादा बनतर ही ते उंदे गुआंढी गी एह् गल्ल रूआल बी चंगी नेईँ ही लगदी। ओह् बड़ा परेशान रौह्न लगा जे इंदी लड़ाई कि'यां लुआई जा जिस कन्नै इंदे घर बी कल-कलाऽ पेई दी र'वै ते इंदी आपूं चेँ नेईँ बनै। ओह् दिनै-रातीँ इस जुगाड़ च लगेआ रौँह्दा। उसी बेचैनी जनेही रौह्न लगी पेई इक ध्याड़े ओह् पंडित कोल गेआ ते आक्खन लगा-पंडित जी मिगी बड़ी बेचैनी रौँह्दी ऎ। किश उपाऽ दस्सो।
         पंडित-किस कारण तुसेँगी बेचैनी ऎ?
गुआंढी-इस कारण जे मेरे गुआंढियेँ दी आपूं-चें बड़ी बनतर ऎ। ओह् मेरी अक्खी च रड़कदे न जिसकरी आंऊ बेचैन रौह्ना।
         पंडित-बच्चा परेशान ते बेचैन होने आह्ली कोई गल्ल नेईँ। मेँ तुगी सनाना ते तूं उ'नेँगी बक्ख-बक्ख करी सनाया। ते फ्ही दिक्खेआ, केह् नजारा बज्जदा ऎ तूं आक्खा करना ऎ जे
ओह् बक्ख नेईँ होंदे उ'नेँ इक-दूए दा परछामां बी नेईँ लैना।
गुआंढी-अच्छा पंडित जी।
         उ'न्न दौनेँ गी बक्ख- बक्ख करियै अपनी गल्ल सनाना शुरू कीती। पैह्ले ओह् जनानी कोल गेआ ते आक्खन लगा-भाभी तुसेँगी इक गल्ल पुच्छनी ही, पर मिगी किश खौफ आवै दा ऎ जे तुस नराज नेईँ होई जाओ। पर है तुंदे गै भले आह्ली ऎ। ओह्दे जोर पाने पर लगा आक्खन-भाभी मेँ सुनेआ जे भ्रा होर पिछले जरमै च गधे (खोते) हे ते ओह् घमेआरेँ दे घर लून ढौँदे हे। पर जेकर तुसेँगी जकीन नेईँ ऎ तां रातीँ'लै जिसलै सोँदे न तां तुस आपूं गै उंदे जिस्मै गी चटि्टयै दिक्खी लैएओ पर जिसलै मेँ सुनेआ तां मिगी बड़ा गै बुरा लग्गेआ जे तुस इ'न्नियां पूजा-पाठी ते भ्रा होर पिछले जरमै च गधे हे।इ'न्नी गल्ल आक्खिये ते ओह् चली गेआ पर उस जनानी गी अग्ग टोर लग्गी गेई जे केह्डी घड़ी रात पवै ते ओह् एह् सब्भ करियै दिक्खै। इ'यां गै ओह् ओह्दे घरैआह्ले कोल बी गेआ ते आक्खन लगा भ्रा जी मेँ इकगल्ल ऎ पर मिगी किश चंगा नेईँ लग्गा दा, तुस इजाजत देओ तां तुसेँगी सनाऽ।
        भला इजाजत दी केह् लोड़ ऎ।सनाओ तुस।
गुआंढी-मिँ सुनेआ जे तुस पिछले जरम च रिशी-मुनी हे ते तुंदे घरैआह्ली कुत्ती ही। एह् तुंदे व्याह् दा जोड बडा गै बेमेल ऎ।कीजे किश समां पाइयै उ'न्न तुसेँगी दलकी खाना ऎ। नेईँ जकीन तां रातीँ'लै कुसै ध्याडै जागियै दिक्खेओ जे केह् लच्छन न नुआडे।
         घर आइयै उसी किश सुज्झै नेईँ जे केह् करै, घरैआह्ली पासै दिक्खने दा मन नेईँ करै कीजे उसलै ओह् अपने-आपै गी इक बड्डा रिशी- मुनी मन्नै दा हा ते घरैआह्ली गी इक जानवर। इ'यां गै ओह्दी घरैआह्ली दे मनै च खोह्दल पेदी ही। जि'यां रात पेई ते दोऎ सोन लगे तां नीदर कुत्थै, लगी पे सोने दे पेखन करन। इ'यां घरैआह्ली ने जिसलै सोचेआ जे ओह् सेई गेआ तां उट्ठियै जि'यां उसी चट्टन लगी ओह्दे घरैआह्ले ने उसदी बाह् पकडी लेई ते आक्खन लगा जे अज्ज मिगी पक्का जकीन होई गेआ जे तूं पिछले जरम च कुत्ती ही ते तूं मिगी समां पाइयै दलकी खाना हा। गुआंढी सच्च गै गला दा हा। जि'यां उसदे मूहां ओह्दा नां सुनेआ तां आक्खन लगी जे मिगी बी ते तुंदे आस्तै आक्खेआ हा जे तुस पिछले जरम च गधे हे। इ'यां उसगी पगडियै मारदे न।बच्चो तां गै आक्खदे न जे कुसै दी बी गल्ल सुनियै तौले फैसला नेईँ करी लैना चाहिदा बल्के उसी शैल करी बचारियै कुसै नतीजे पर पुज्जना चाहिदा ऎ।
       "सोचें दा सरलाऽ" मेरी नजरी च
                                 डॉ . चंचल भसीन
         डोगरी साहित्य च कुंडलियेँ दा पैह्ला संग्रैह्‍ लिखने दा श्रेय 'पूर्ण चंद बडगोत्रा' होरें गी जंदा ऎ जिँदे सोचे दा सरलाऽ संग्रैह्‍ च कोतरा सौ (101) कुंडलियां न जेह्ड़ियां समाजै दे हर विशेँ गी छूंह्दियाँ न। लगदा ऎ जे बडगोत्रा' होरें अपने सभनेँ तजरबेँ गी एक लड़ी च परोइयै पाठकेँ आस्तै एह् सौगात पेश कीती दी ऎ।संग्रैह्‍ दे शीर्शक थमां गै लगदा ऎ जे सोचां कवि दे अंदर इ'यां सरलाऽ दियां हियां, जि'यां कोई जख्म जिसलै पाक्कू कन्नै भरोची जंदा ऎ तां ओह् टकाई नेईं लैन दिँदा जिसलै तगर ओह्दा लाज नेईँ कीता जा। इ'यां  गै लगदा कवि दे मनै च सुरकने आह्ले दुक्ख-सुक्ख जेह्डे उ'नेँ भोगे-भाले दे न ओह् तजरबेँ, ओह्दी सोचेँ च सरलाऽ दे हे। जेह्डे उ'नेँ कुंडलियेँ दे राहेँ पाठकेँ सामने पुजाई दित्ते न।कोई बी ऎसा विशे नेईँ ऎ जेह्दी नब्ज कवि ने नेईँ पकड़ी दी ऎ। कुंडलियेँ दा विशे ऊ'आं ते उपदेशात्मक होँदा ऎ पर इस संग्रैह् च असेँ गी सभनेँ विशेँ कन्नै सरबन्धत कुंडलियां मिलदियां न, जि'यां समाजक, राजनीतिक, वनस्पतियेँ, पक्खरू-पखेरूयेँ, रूत्तेँ-ब्हारेँ, पर्व-ध्यारेँ आदि। इंदेँ थमां पैह्ले बी किश कवियेँ इस विधा च हत्थ अजमाए दे न पर कुसै बी कवि दा कुंडलियेँ दा संग्रैह् पाठकेँ तगर नेईँ पुज्जा। टामीँ-टामियां कुंडलियां अजेँ बी छपदियां रौह्दियां न।
      'पूर्ण चंद बडगोत्रा' होरें अपने  सोचे दा सरलाऽ संग्रैह्‍ दी पैह्ली कंडली उस परमात्मा गी समर्पित कीती दी ऎ जेह्ड़ा सभनेँ दा पालन करदा ऎ जिसदे इशारे बिजन स्रिश्टी दा एक पता बी नेईँ हिलदा ते नां गै कोई शैह् ओह्दी इजाजत दे बगैर जीऽ सकदी ऎ। जेह्डे उस गी सिमरदे न उंदे घर अरबां-खरबां रौँह्दियां न। जि'यां:-
                   सब्भै अक्खी मूंदरी, नित्त भजन भगवान,  
                   मनै बसाई मूरती, रज्जी दर्शन पा'न।
                   रज्जी दर्शन पा'न, प्रभु दे चौह्ने कूटेँ,
                   भात-सभांते फुल्ल, अमर-फल लडके बूह्टेँ।
                   अमरत तुल्ले नीर, बगै दे सज्जै-खब्बै,
                    सब ओह्दे परमान, नुआंदे सिर तां सब्भै।
                                                      (सफा-1)
        इ'यां गै कवि इक होर कुंडली च आक्खदा ऎ जे माह्नू सारी उमर चूं-चलाकी करदा ऎ पर पापेँ दा चेता जिसलै सरलांदा ऎ तां उसदा इस दुनिया च जीना मुश्कल होई जंदा ऎ। ओह् मंदरेँ-मसीतेँ च बत्हेरी पूजा-पाठ करदा ऎ पर ओह्दी कोई पेश नेईँ चलदी। फ्ही ओह्दे पापेँ दा नबेडा उसलै गै होँदा जिसलै ओह् पापेँ दा फल भोगी लैँदा ऎ।जि'यां:-
                     पापेँ दा चेता जदूं, सोचेँ च सरलाऽ,
                     खंदा रुक्की-रुक्कियै, बनी जा पच्छोता,
                     बनी जा पच्छोता, दान तां करै बत्हेरे,
                     बाले मंदर जोत, शिवेँ दे स'ञ-सवेरे।
                      नांऽ दिया सिलां-लुआऽ, पराह्चित संतापेँ दा,
                     पच्छोताऽ पर मिटै, भोगियै फल पापेँ दा।
                                               (सफा-17)
   इंसान अज्ज दे दौर च इन्ना मतलबी होई गेदा ऎ जे उसी कुसै कन्नै बी हिरख नेईँ ऎ। इक्कै घरै दे जीवेँ कन्नै बी धोखा, छल-कपट करने थमां पिच्छेँ नेईँ रौँह्दा। ओह् सब्भ रिश्ते-नातेँ गी भुल्लियै रिश्ते च फिक्क पाई लैँदा ऎ। जि'यां:-
                   इक्क घरै दे जीव फ्ही, बक्क-बक्खरी सार, 
          रौँह्दे थूरे-ईँगरे, बुद्धिमान-गुआर।
                    बुद्धिमान-गुआर, भुलाइयै हानी-लाभ,
                    करन निरंतर हेर, पूरने बिसले ख्वाव।
                    ऎवेँ समां मुहान, पा'न रिश्ते च फिक्क ,
                   सब्भै होन खुआर,बारि-बारि इक्क-इक्क।
                                                      (सफा-37)
      इस भ्रश्ट समाजै पर कवि ने व्यंग कीते दा ऎ जे कोई बी हक्क जां इंसाफ अड़े बगैर नेईँ मिली सकदा। दफ्तरेँ च होने आह्ली लोकेँ कन्नै बदसलूकी दी अकासी कुंडलियेँ च कीती दी ऎ जे लोकेँ दियां फाइलां विजन वजह गै दबाई दित्ती जंदियां न जद् तगर उंदी तली पर मूहं दखाई नेईँ दित्ती जंदी तद् तगर उंदा कम्म नेईँ उस्सरी सकदा।
                       काज निँ सौरै अडे बिन, नां गै बद्धै-बास,
                       होऎ भाएं आम ओ, भाए कोई खास,
            भाए कोई खास, दडी जा 'फायल' गुट्ठा,
                        निकलै कदेँ निँ बाहर, बिला-शक लडकै पुट्ठा
                        पवै डं'बनी तली, जां मूहं दखाई रवाज,
                       लैन खूसियै लग्ग, होऎ ना होऎ काज।
                                                              (सफा-13)
    'बडगोत्रा' हुंदा मन्नना ऎ जे जो ईमानदारी दी खन्नी-लप्पर च संदोख-अनन्द ऎ। ओह् रिश्वतखोरी दे गडूछेँ च नेईँ ऎ। धोखेघडी कन्नै कठेरी दी दौलत पचदी नेईँ ऎ। एह् इक-न-इक ध्याडेँ सूद समेत ज़रूर गै चकानी पौंदी ऎ। ओह् चाहे जिस रूपै च मर्जी होग। इस करियै  खन्नी-लप्पर च गै जकीन करना चाहिदा ऎ:-
                 खन्नी-लप्पर खाइयै, मान तरक्कडी जोख,
                 रिश्वत जैह्‍र बरोबरी, बार-बार एह् घोख।
                 बार-बार एह् घोख, निँ पचदी औतर जानी,
                  एक दिन पवै ज़रूर, सने सूद परतानी।
                  सिक्खमत अनमोल, अज्ज लै गंढी बन्नी,
                 आदर-मान बस्स, खाइयै लप्पर-खन्नी।
                                                      ( सफा-21 )
         विज्ञानक जुगै च आदमी इन्ना सोह्ल ते आलसी होई गेदा ऎ जेह्डा कम्म पैह्ले हत्थै कन्नै करदा हा उ'ऎ हुन एक बटन दबाने कन्नै होई जंदा ऎ। ओह्दे कोल समेँ दी बडी थोढ होई गेदी ऎ जि'नेँ रिश्तेँ गी अपने दुक्खै-सुक्खै दे दुखडे चिट्ठी-तारेँ राहेँ खोल्लियै बखान करदा हा, उ'ऎ हून टैलीफून राहेँ व्यक्त करदा ऎ जेह्डा उब्भी हून चलामेँ होई गेदे न।टैलीफून ने बी बोजेँ च जगाड बनाई लेदी ऎ जित्थै बी बैठे दा होँदा ऎ माह्नू, उत्थै गै उसी चंगा माडा सनेहा मिली जंदा ऎ:-
              तज्जे चिट्ठी-तार, खत, सेपे टेलीफून,
               कल्लै तक हे बैठमेँ, चले चलामेँ हून।
               चले चलामेँ हून, फि'रन सब छाती लाई
               खबर घरै दी देन, भरी सभा इच्च, जाई,
               लिखी सनेह् बी देन, सदा हुकमै दे बज्जे,
                बटन दबाने सैह्ल कश्ट, लिखने दे तज्जे।
                                               ( सफा-42 )
          इत्थूं तगर जे कलजुगै च माह्नू दी मत गै मारन गेदी ऎ कवि आक्खदा ऎ जे माह्नू भलखोई जन गेदा ऎ। उसनै गौ सेवा छोडियै ते कुत्तेँ दी टैह्ल सेवा शुरू करी लेदी ऎ। अज्ज गमां भुक्खियां मरां दियां न ते कुत्ते बिस्कुटां खाऽ दे न। जि'यां:-
               लखदे गे भलखोई न, कलयुगियेँ इंसान,
                गौ सेवा गी तज्जियै, कुत्तेँ टैह्ल कमान।
               कुत्तेँ टैह्ल कमान, बिस्कुटां, मास खलाई,
               ग्हांदे फ्ही वे-गुरे, दुआर पराए जाई।
               गमां भुक्खियां सुढन, रूग्ग भर भोऎ उगदे,
               अमरत तुल्ला दुद्ध, पीऎ भुल्ली गे लगद।
                                                  ( सफा-61 )         
    कवि ने इस कुंडलियेँ दे संग्रैह् च बे-जुबान पशु-पैँछियेँ दी बी पैरबी कीती दी ऎ जे बोल्ली नेईँ सकदे ते इंसान इंदा नजायज फैदा लैँदा ऎ।कीजे एह् कुसैगी अपना दुक्ख नेईँ सनाई सकदे। इसकरी जिसलै माह्नू दा जरम-ध्याड़ा जां कोई होर शुभ-कारज होँदा ऎ। उसलै इ'नेँ  पशु-पैँछियेँ दी कुर्बानी दिंदे न। कुक्कड ते बक्करे इस करी निम्मोझान होई जंदे न कीजे उंदा कुर्कन होने दा ध्याड़ा आई जंदा ऎ पर लोक खाइयै इक-दूएं गी मबारखवाद दिँदे न:-
                   जरम-ध्याड़ा माह्नू दा, होन पशु कुर्बान,
                   बकरे भाऽ दा न्हेर पे, कुक्कड निम्मोझान।
                   कुक्कड निम्मोझान, सुनेँ निँ कोई फर्याद,
         बडे सुआदे खान, फ्ही देन मबारकवाद।
                  कुक्कड-बकरेँ सोग, जां उंदा मरन-ध्याड़ा,
                   जदूं-जदूं बी अवै, माह्नू दा जन्म-ध्याड़ा।
                                                           ( सफा-60 )
        कवि गी डुग्गर बसनीक होने दा फक्र ऎ। ओह् अपने डुग्गर देसै पर जान-कुर्बान करी देना चांह्दा ऎ। ओह्दा मन्नना ऎ जे जान कुर्बान करियै बी इस देसै दा कर्ज नेईँ तोआरेआ जाई सकदा ऎ।
              डुग्गर दा बसनीक औँ, डुग्गर मेरी जान,
              म्हान ऎ मीँ, होने दा, डुग्गर दी संतान।
              डुग्गर दी संतान, मिगी थ्होई ऎ पंछान,
       करा जिंद कुर्बान, बी नेईँ, उल्लै सहान।
             औँ जारेँ दा जार, बैरियै ते अति उग्गर,
             नेहा होर निँ थाह्‍र, जनेहा मेरा डुग्गर।
                                              ( सफा-36 )
        खीरै च इ'यै आक्खेआ जाई सकदा ऎ जे एह् कुंडलियेँ दे संग्रैह् भाशा दी द्रिश्टी कन्नै बी सराह्नेजोग ऎ ते इस पोथी दा डोगरी साहित्य च सुआगत ऎ।
     " पश्‍चाताप्"
     निधि कोर्ट दी पौढियेँ पर खडोती दी चुपचाप सोचै दी ही केह् कदे इत्थै गै धरती च थ्होडी जनेही बित्थ मिलै ते उस च समाई जा। बिल्कुल इ'यां जि'यां सीता माता दी धरती नै अपनी गोदी च छपाली लेआ हा, इ'यां गै पर एह् होना ते बडा गै मुश्कल हा ओह् उसलै सतजुग हा ते हून कलजुग जित्थै झूठै दा सच्च ते सच्चै दा झूठ बनी जंदा ऎ। इस बुनतर च गै पेदी ही जे इन्ने चिर उसी ओह्दे भ्राऊ ने आनियै आक्खेआ, चल अंदर चलिये-ओह् उत्थै खडोती दी अपने भ्राऊ गी बलगै दी ही जेह्डा अपना मोटर साईकल बक्खी उप्पर खढेरने आस्तै गेदा हा।निधि ओह्दे पिच्छै चली पेई। पैह्ली बारी कोर्ट च जाने करी उसी नेईं हा पता जे किस पासै जाना ते कोह्दे कोल जाना, ओह् अज्ज ऎक्सडैंट दा चलान भुगतने आस्तै आई ही।ऎक्सडैँट ओह् जेह्डा उन्न नेईँ हा कीते दा बल्के भला करदे-करदे ग'ल्ल गै पौने आह्ली गल्ल होई गेदी ही।पर जान फाइयै फसी गेदी ही। कदें इक दे कोल कदें दूए दे कोल कोर्ट दे कम्मै दा बिल्कुल बी पता नेईं हा लग्गा दा जे केह् होआ दा ऎ। निधि छडी जित्थै बकील दस्सै दा हा इत्थै साईन करो बस इन्ना गै करै दी ही कीजे उसी उर्दू नेईं ही औँदी इस करी।उसी ओह् आह्ला ध्याडा पक्का चेता ऎ जिसलै एह् अनहोनी बरती ही।निधि घरै दा गड्डी लेइयै दफ्तरै आस्तै निकली ही जे अजें मसाक पुलै पर पुज्जी ही जे सडकै च पानी होने करी इक बुड्ढी उत्थै सडकै पर डिग्गी पेई ही उन्न गड्डी जरा'क अग्गै करियै रोकी ही ते दिक्खदे-दिक्खदे गै लोकें दा कट्ठ उत्थै होई गेआ पर जिसलै बुड्ढी गी दिक्खेआ तां ओह् पंशानू गै ही ते उन्न उसी घरै गी छोडने आस्तै आक्खेआ, उत्थै खडोते दे लोकें बत्थेरा आक्खेआ जे उसी ओह् स्कूटरै पर उंदे घर छोडी ओडदे न पर उन्न देआ दस्सदे होई उसी उंदे घर छोडने दी जिम्मेवारी लेई ही, ते जंदे बेल्लै उत्थै दकानदार ने जोरै कन्नै आबाज लांदे होई कन्नै जाने आह्ले मुडे गी आक्खेआ हा, वे माई दे घर सनाई ओडेआं जे मैडम दी गड्डी कन्नै नेईं जे लग्गी दी, मते इंदे उप्पर गै पेई जान।उसलै उसी ओह्दी गल्लेँ पर खिँझ चढै दी ही। पर ओह् ओह्दा तजर्बा हा।
    पर जिसलै निधि उसी घर छोडने आस्तै आई ही तां उंदे घरैआह्ले दा रवेइयां किश-किश अजीब गै हा, कन्नै आए दे बजारै दे आदमी ने आक्खेआ बी जे इंदी गड्डी कन्नै नेईं लग्गी दी पर, फ्ही बी बुड्ढी दे मुडे दे आक्खने पर हास्पताल बी लेता उत्थै दाखल कराइयै कम्मै पर परतोई आई ही। उसी बिल्कुल चित्तचेते च नेईं हा जे एह् सब्भ किश बरतोई जाग, उन्न घर  आनियै बी गल्ल कीती जे इ'यां इक बुड्ढी सडकै पर डिग्गी पेदी ही ते उसी उसदे घर ते फ्ही हास्पताल दाखल कराया। इक्कडी गल्लै दा ख्याल गै नेईं हा जे उल्ट बी होई सकदा ऎ।जे उल्ट बी होई सकदा ऎ। ऎक्सडैंट  दे कोई पंजमेंछेमेंध्याडे दो पुलसै आह्ले बर्दी लग्गे दे घर आए। आखन लगे जे तुंदी गड्डी कन्नै ऎक्सडैँट होए दा ऎ ते गड्डी गी जब्त करना ऎ।उसलै निधि दफ्तर गेदी ही। घरै च उसदे मां-बब्ब गै हे।उ'नेँगी सञ्जै'लै आने आस्तै आक्खेआ।पर ओह् नेईँ हे मन्नै दे ते आक्खन लगे शामीँ'लै थाने ज़रूर हाजरी देन। जिसलै निधि घर आई तां पता लग्गा जे पुलसै आह्ले आए दे हे। ओह्दी पैरेँ थमां जिमीँ गै खिसकी गेई ही जे एह् केह् होई गेआ ऎ। पर एह् सब्भ विधाता दा बनाए दा निजम ऎ जे म्हेशां भला करने आह्लेँ दी गै परिखेआ लैती जंदी ऎ। उ'न्न अपने सगे-सरबन्धियेँ गी टैलीफून करियै सनाया जे इ'यां घैर झुल्ली गेआ ऎ।सभनेँ निधि दी गै निखरेआ जे तू एह् केह्डा कम्म कीता। पढे-लिखे दे होँदे होई बी इन्नी बड्डी गल्ती करी ओडी ऎ। उसगी घर छोडियै। ते मस्त होई गेई।उ'नेँ उल्टा केस करी ओडेआ हिट एंड रण ( Hit & Run ) दा जेह्डा कदेँ कोई सोची बी नेईँ सकदा जे कोई घर छोडन जा तां ओह् केह्डा  हिट एंड रण दा केस बनदा ऎ। उ'नेँगी अपनी बरादरी दा ते जान-पंशान होने दा बी  ख्याल नेईँ आया। एह् केह् कीता ऎ इ'नेँ? उब्भी इक कुडी पर, इब्बी सोची लैंदे जे इक्कली-मुक्कली कि'यां कोर्ट च जाग।  निधि इ'यां सोचा दी ही जो बी कीता ठीक गै कीता होना जो उ'नेँगी चंगा लग्गा। शामीँ'लै अपने भ्राऊ कन्नैथाने गेई ते पुलसै आह्ले जिसलै पूरी तब्तीश कीती तां उब्भी हरान-परेशान होआ दे ही जे ओह् कनेए बं'देँ न जिनेँ एह् झूठा केस कीता ऎ। निधि अपने कन्नै आह्ली हर इक घटना गी उस ईश्वर दी नेक मर्जी गै समझदी। खबरै इस च गै भलाई होग। तां गै इ'यां होआ। फ्ही हून केस इ'न्ना पचीदा होई गेदा हा जे कोर्ट दे चक्रेँ बगैर खत्म नेईँ हा होई सकदा।इ'यां एह् ऎक्सडैँट दा केस कोर्ट च चलना शुरु होई गेआ।उस दिन ओह् उस्सै केस दे चलान गी भुगतने आस्तै आई दी ही। उसी इ'यां लग्गा दा हा जे जि'यां कोई बडा-बड्डा जुर्म कीते दा होए। उसगी इ'यां लग्गा दा हा जे सब्भै लोक उसी गै दिक्खै दे न जे उब्बी कोई मुजलिम ऎ।एह् सब्भ किश सोची-सोचियै उसी अपने-आपै उप्पर गै नफरत होआ दी ही जे उन्न एह् नेक कम्म करने दी की सोची, जिस दा इ'न्ना बखैद बनी गेआ।अज्ज छडा इ'न्ना गै होआ जे चलान भुगतने करी गड्डी छडकाई लेआ। पर घर आइयै निधि दा मन कुसै कन्नै बी बोलने दा नेईँ कीता।ऎसी चुप्पी लग्गी जे मूहं ते किश नेईँ हा बोला दा पर अक्खीँ दे अत्थरूं रूकने दा नां नेईँ हे लै दे कीजे मन कुतै खडोआ दा गै नेईँ हा डुसकी-डुसकी प्राण जा दे हे।सभनेँ दे समझाने पर जे हून इ'यां ते कम्म नेईँ बनना किश करनेआ तूं कल्ले नेईं ऎ, सब्भ तेरे कन्नै न। बस इयै इक स्हारा हा जे सारे दिलासा देआ दे हे। इ'यां केसै दियां तरीकां पौना शुरू होई गेइयां।हर म्हीने मगरा जिसलै तरीक भुगतन जाना होँतां उसदा साह् घटोन  लगी पौँदा जिसकरी पूरा दिन कोर्ट जाने ते बाद च किश बी शैल नेईँ लगदा, अफसोस च गै रौंह्दा। इ'यां एह् किश दिक्खियै सब्भ परेशान होँदे जे इ'यां कि'यां चलग।निधि दे भ्रा नै सभनेँ गी पुच्छी-पच्छियै जे इस केस गी खत्म कि'यां कराया जाई सकदा ऎ।पता लाया। दूई पार्टी गी सलाह करी लैने लेई मनाया। कुसै गी बिच्च पाइयै पर फ्ही बी इ'यां नेईँ होई सकदा हा जे जिसलै तगर निधि अपने उप्पर इस जुरम गी कबूल नेईँ करदी। जे ऎक्सडैँट उ'न्न कीते दा ऎ तदूं तगर एह् खत्म नेईँ होई सकदा।
    निधि ने अपने मनै पर पत्थर रखदे होई फैसला करी गै लेआ जे रोज-ध्याडी दे घुटी-घुटियै मरने थमां इक्कै बारी इसी खत्म करी दित्ता जा ते साह् बी सौक्खा औग। इ'यां इक रोज दूई पार्टी आह्लेँ कन्नै गै कोर्ट च गे। जिसलै अपने केसै दी सुनवाई दी बारी आई तां जज नै दौनेँ धडेँ दी गल्ल सुनदे होई समझौता करने आस्तै आक्खेआ पर फ्ही बी निधि दी गै बेकसूर होँदे होई बी कसूर मनना हा। ओह् आह्ली घड़ी बडी गै मुश्कल ही। उ'नेँ काकलेँ पर हस्ताक्षर करदे होई हत्थ कम्बै दे ही ते अक्खीँ रोआ दियां ही। हस्ताक्षर करने कन्नै गै किश जुर्माना बी कीता गेआ। घर आइयै निधि ने प्रण कीता जे जरूरी नेईं जे गल्त कम्म करने दे मगरा गै पश्‍चताप् कीता जा जे हून बुरा कम्म नेईँ करना बल्के केँईँ बारी चंगे कम्म  करने दे बाद बी पश्‍चताप् होँदा ऎ जे कुसै कन्नै बी भलाई नेईँ करनी।
डुग्गर धरती रिशियेँ-मुनियेँ दी धरती जित्थै हर धर्म दे देवी-देवता बास करदे न। इत्थै थांह्-थांह् पर धार्मक स्थल न। इस थाह्‍र पर हिँदुएं दी अबादी मती होने करी चप्पे-चप्पे पर मंदर मिलदे न जिसकरी इस धरती गी मंदरेँ आह्ला शैह्‍र बी आक्खदे न। खास करी इत्थै बाह्बे आह्ली माता ते त्रिकुटा प्हाडियेँ च बास करने आह्ली बैष्णो माता ऎ। जिँदी चमत्कारी मैह्मा कारण पूरा ब'रा श्रदालुएं दा आना-जाना लग्गेआ रौँह्दा ऎ। दूरै-दूरै थमां लोक अपनी मनेँ दियां मुरादां पाने आस्तै औँदे न ते इंदे आर्शीवाद कन्नै खुशहाल जीवन व्यतीत करदे न। जिनेँ दिनेँ इत्थै मती चैह्ल-पैह्ल होँदी ऎ ओह् न माता दे नराते जिसलै चबक्खै रौनकां गै रौनकां लब्भदियां न। बाजार सज्जी जंदे न।
नराते दी जित्थै गल्ल ऎ इंदा अपना खास म्हत्व ऎ। ऊ'आं ते नराते ब'रे च चार बारी औँदे न। पर द'ऊं नराते चेत्तर ते अस्सूं आह्ले दा गै मता म्हत्व ऎ। इंदा बी एक विज्ञानक कारण ऎ जे मौसम विज्ञान मूजब दो म्हीने सोए ते स्यालै कारण म्हत्वपूर्ण मन्ने जंदे न। दिक्खेआ जा ते रूतां बी छे (6) मन्नी जंदियां न पर प्रमुख द'ऊं गै न। इ'यां गै नराते बी द'ऊं गुप्त न जि'न्दा कोई इ'न्ना म्हत्व नेईँ मनेआ जंदा ऎ।
स्यालै दी शुरुआत अस्सूं म्हीने थमां ते सोए दी चेत्तर म्हीने थमां मन्नी जंदी ऎ। जि'यां गै मौसम बदलोन लगदा ऎ तां पूरे भौतक जगत च हलचल होना शुरु होई जंदी ऎ।रुक्ख-बूह्टे, जल ते पूरा वायुमंडल तगर सभनेँ च तबदीली होन लगी पौँदी ऎ। माह्नू सेहत पर बी खासा असर पौँदा ऎ।चेत्तर म्हीने थमां सोआ शुरु होने कन्नै माह्नू शरीरै च पिछलेँ केँई म्हीनेँ दे लहुऎ दी गति जेह्डी घट्ट होई दी होँदी ऎ ओह् नाडियेँ च त्रिक्खी द्रौडन लगी पौँदी ऎ। सिर्फ रक्त दी गै गल्ल नेईं बल्के पूरे शरीरै दी गतिविधि गै बदली जंदी ऎ। इत्थूं तगर जे मूहां दे स्वाद मौसमै दे स्हावै कन्नै बदलोई जंदे न। इ'यै कारण ऎ जे संसारै दे ज्यादातर रोगी इ'नेँ म्हीनेँ च जां ते जल्दी नरोए होई जंदे न जां फ्ही परमात्मा गी प्यारे होई जंदे न। शास्त्रकारेँ बी इ'नेँ म्हीनेँ शरीर गी पूरी चाल्ली कन्नै स्वस्थ रखने आस्तै नौ ध्याडेँ तगर बशेश रुप च वर्त आदि रखने दा विधान दस्से दा ऎ। इस कन्नै इब्बी आक्खेआ जंदा ऎ जे पराने जमाने च फसलां बी द'ऊं गै राईयां जंदियां हियां खरीफ ते रबी।ते नराते बी इ'नेँ फसलेँ दे कोल-कश गै औँदे न। नराते दा अनुश्ठानक म्हत्व इ'ब्बी लगदा ऎ जे नमीँ फसलेँ दा मुंढ कंजकेँ दे हत्थेँ मंगलपूर्वक होई जा ते इसदे कन्नै राह्ने आह्ली फसल दे बींऽ दी परख बी होई जंदी ऎ।चेत्तर म्हीने आह्ले नराते दे बेल्लै खरीफ ते अस्सूं आह्ले नराते दे बेल्लै रबी फसल राही जंदी ऎ। असल च चेत्तर म्हीने आह्ली फसल दा सरबंध बसंत आह्ली फसल कन्नै ऎ।चेत्तर बसंती नराते दा आरम्भ चेत्तर म्हीने दी शुल्क पक्ख कन्नै होँदा ऎ।चेत्तर च औँह्ने आह्ले नराते च अपने कुल देवी-देवताएं दी पूजा दा बी प्रावधान मनेआ जंदा ऎ। अज्ज कल्लै दी खीट्टै पेदी जिँदगी च ज्यादातर लोक कुल कुल देवी-देवताएं गी भुल्लदे जा दे न ते किश समेँ दी कमी कारण बी पूजा पाठ आह्ली बक्खी ध्यान नेईँ दिँदे न।
पुराणे च नरातेँ दा बखान:-
मान्यता अनुसार जे नराते च गै महाशक्ति दी पूजा करियै भगवान श्रीराम चंद्र होरेँ अपनी शक्ति गी परतियै हासल कीता हा। तां करियै बी इस बेल्लै आदि शक्ति दी अराधना उप्पर बिशेश जोर पाया जंदा ऎ। मार्कण्डेय पुराण मताबक दुर्गा सप्तशती च भगवती न इस समेँ च शक्ति पूजा गी महा पूजा दस्से दा ऎ। धर्म ग्रंथेँ मताबक चेत्तर शुल्क पक्ख च भगवान विष्णु ने मत्स्य अवतार लैता हा।इस ध्याडे थमां गै सतयुग दी शुरुआत मन्नी जंदी
ऎ। विक्रमी सवत् दी शुरुआत महर्षि दयानंद आसेआ आर्य समाज दी स्थापना बी चेत्तर म्हीने थमां गै होई। नमां ब'रा बी चेत्तर म्हीनेँ थमां गै होँदा ऎ।जिसलै नराते दी सांस्कृतक म्हत्व दी गल्ल ऎ तां असेँगी अपनी संस्कृति अर्थात उब्बी लोक संस्कृति आह्ली बक्खी जाना पौह्ग। जेह्दे च असेँगी पूरेँ समाजै दी झलक मिलदी ऎ। जेह्दी बिल्कुल सुच्ची, कुसै छल-छलिद्दर थमां बची दी ऎ। अस दिक्खनेआ जे इंदे च नराते दी काफी म्हत्ता दिती गेदी ऎ।लोक गीतेँ च माता दियां भेटां जेह्डियां नरातेँ च साखा रांह्ने थमां लेईयै ते माता दी साखा परबाने तगर दियेँ भेटेँ च पूरी संस्कृति झलकदी ऎ। नराते दा त्योहार साढी संस्कृति च इक त्योहार दे रुपै च मनाया जंदा ऎ जेह्डा महिलाएं दी गरिमा गी दर्शाँदा ऎ। नराते दा त्योहार औँदे गै सब्भै थाह्‍रै पर गैह्‍मा-गैह्‍मी शुरु होई जंदी ऎ। मंदरेँ च रौनकां बद्धी जंदियां न। जि'यां केह् नरातेँ दी शुरुआत घरेँ च साखां (कनक ते जौँ रुप च) रांह्ने दा रवाज ऎ।इस आस्तै कुडियां कुतै साफ-सुथरे थाह्‍रा दी सुच्ची मिट्टी ते रेत च मलाइयै कनक जां जौँ रांह्दियां न। मिट्टी-कोडियेँ कन्नै कंधै पर माता दी मूरती बी बनादियां न ते मिट्टी दे भांडेँ जां जिमीँ पर जित्थै साखा राई जंदी ऎ। उसगी ब्रैह्कड, दरैँक जां इयै जनेह् पत्तरेँ कन्नै खट्टी रखदियां न। जिसलै साख च रूआल-क-औँकरन फुट्टन लगदा ऎ तां उस पर जेह्डा पत्तरेँ दा बत्तर दित्ते दा होँदा ऎ उसगी तोआरेआ जंदा ऎ। ते कुसै पतीले जां डब्बे कन्नै खट्टदियां न। इसगी ओह् माता दा बिम्ब गै समझदियां न। उसगी नमीँ लाल चुन्नी कन्नै खट्टियै उस थाह्‍रै गी माता दा मंदर गै मित्थी लैँदियां न। जिसलै साख रांह्दियां न तां माता दियां भेटां बी गांदियां न। जि'यां:--
आवो भैनोँ साख राह्चै,
साख, राह्चै कन्नै भेट गाचै।
साढै प्हाडेँ आह्ली नै अज्ज औह्ना।।
आवो भैनोँ न्होमन चलचै,
न्होमन चलचै, कन्नै भेट गाचै,
साढै बाह्वे आह्ली नै अज्ज औह्ना,
आवो भैनोँ चूटी करचै,
चूटी करचै, कन्नै भेट गाचै।
साढै लाटां बाली नै अज्ज औह्ना।
इ'यां नराते च कुडियां सिर्फ किट्ठियां होइयै गांदियां गै नेईँ बलके पूरेँ-नराते च माता दी पचैलन बी बनी जंदियां न। इ'नेँ नरातेँ दा सांस्कृतिक म्हत्व इ'ब्बी ऎ जे पूरे ग्रां-म्हल्ले दे लोक किट्ठे होई जंदे न ते सब्भै अपनी-अपनी समर्थै अनुसार पूजा करदे न। कुसै गी कुसै उप्पर कोई रोह्-रोसा नेईं रौँह्दा कीजे कुडियां सभनेँ दे घरै दा माता दी जोत जगाने आस्तै तेल ग्राइयै आनदियां न। इस कन्नै एक भाईचारै दा संदेश बी मिलदा ऎ जे कुसैगी कोई अफसोस नेईँ रौँह्दा जे उ'न्दी कोई हिस्सेदारी नेईँ होई। कुडियां तेल ग्रांह्दे होई एह् गीत गांदियां न:-
तेल पायो पली-पली
पचैलन फिरदी गली-गली।
तेल पायो पा-पा,
पचैलन फिरदी राह्-राह्,
तेल पायो बट्टी-बट्टी
पचैलन फिरदी हट्टी-हट्टी।।
फ्ही इस तेल कन्नै माता दी अखण्‍ड जोत जगाई जंदी ऎ ते एह् जोत पूरे नराते तगर जगदी रौँह्दी ऎ।
रोज नित-निजमै कन्नै कुडियां-जनानियां झुंडियां बनाई-बनाइयै कुसै बगदे पानी न न्हौन जांदियां न ते औँदे-जंदे माता दियां भेटां गांदियां न। इंदे च एक मुक्ख पचैलन होँदी ऎ जेह्डी माता दी सवेरै-सञ्ज'लै आरती करदी ऎ। किट्ठे होइयै सब्भै माता दी आरती गांदियां न:-
गुग्गली दा धूफ धुखै दिन रातीँ
अलसी दा तेल बलै दिन-रातीं।
काएं भरेआ गडबा माता काएं भरी ऎ डोरी,
जमना दा जल राजा भर लेआया चोरी।
जिसलै न्हैरै दा न्होइयै परतोँदियां न तां सुच्चे गडबे च आंदे दे पानी गी साखै गी दिंदियां न ते पूरे निजमै कन्नै माता गी सुती गी जगादियां न ते गांदियां न:--
उट्ठ-उट्ठ माता भित्तडू गोआड
कंजकां आइयां तेरे दोआर।
इ'यां गै एह् सिलसिला रोज चलदा ऎ ते सञ्ज'लै अपने-अपने घरेँ दा रूट्टी लेइयै जिँदे घरै च साख राई दी होँदी ऎ उंदे घर आनियै खंदियां न। इसगी चूटी करना आक्खेआ जंदा ऎ।चूटी करदे बेल्लै सब्भै कुडियां अपनी थाली चा बीर लोँकडे आस्तै किश-न-किश खाने आस्तै रखदियां न। चूटी करने दे परैँत उत्थै गै भांडे बी मांझी लैँदियां न ते फ्ही पूजा आरती करने दे बाद जि'यां बडलै माता गी सुत्ते दे जगादियां न इ'यां
गै सुआलदियां बी हैन ते गीत गांदियां न:-
सौ-सौ माता सुत्तडियेँ,
छैनेँ दी घनघोर ऎ,
सारेँ लोक सेई गे,
पचैलन तेरे कोल ऎ।
लोक इ'नेँ नरातेँ च अपनेँ मनेँ पर काबू रखदे होई पूरे वर्त रखदे न ते किश अपनी सुवधा अनुसार सत्त, पञ्ज, त्रै, इक जिन्ने रक्खी सकदे न ते रखदे न। नरातेँ च हर एक चौक म्हल्ले च रोज कुते-न- कुते माता दा जगराता चलदा ऎ। ते खीरी नराते अश्ठमी. जां नौमनी गी कुडियां काह्न-सखियां बनदियां न ते लोक उ'न्दी पूजा करदे न ते पैहे चढांदे न। जेह्डे साखा अग्गै जां काह्न- सखियेँ अग्गै पैहे होंदे न ते कुडियां आपूं-चे बण्डी लैँदियां न। इस रातीँ कुडियां पूरी रात साखै कोल जगराता करदियां न। अठमीँ जां नौमीँ गी कंजकेँ दी पूजा कीती जंदी ऎ। जिसलै कडाह्-पूरी पकादियां न ते मंगल-कामना करदियां न।
पौराणक कथानुसार प्राचीन काल च दुर्गम नां दे राक्षस ने कडी तपस्या करियै ब्रह्मा जी गी खुश करियै उंदे थमां बरदान हासल करने दे परैँत चारेँ बेदेँ ते पुराणेँ गी अपने कब्जे च करियै कुतै छपाई लेआ। जिस कारण पूरे संसार च धर्म-कर्म बंद होई गे। इस कारण चबक्खै धडथल्ली मची गेई ही। (अ)काल पौन लगी पेआ। रूक्ख-बूह्टे, नदी-नालेँ सब्भै सुक्कन लगी पे हे। जिसकरी जीव-जंतु बी मरन लगी पे। स्रिश्टी गी बचाने आस्तै देवतेँ वर्त रक्खियै नौ ध्याडेँ तगर माँ जगदम्बा दी अराधना कीती ही ते मां अग्गै
स्रिश्टी गी बचाने आस्तै बिनती कीती। तां मां भगवती ने दुर्गम कन्नै युद्ध करियै पापी गी मारी टकाया। तदूं कोला गै दुर्गा दे वर्त शुरू होए।
इ'नेँ नराते च माता दे नौ रुपेँ दी पूजा कीती जंदी ऎ इस करी इ'नेँगी नव दुर्गा आक्खदे न। एह् शक्तियां इस चाल्ली न:--
शैलपुत्री, व्रह्मचारिणी, चंद्रघंटा, कुष्माण्डा, स्कंदमाता, कात्यायिनी, कालरात्री, महागौरी, सिद्धिदात्री।ब
1. शैलपुत्री:- नरातें दी शुरूआत मां शैलपुत्री दी पूजा कन्नै कीती जंदी ऎ। शैल अर्थात प्हाड। पर्वतराज हिमालय दी बेटी पार्वती दे रुप च शैलपुत्री गी मन्नेआ जंदा ऎ। माता दा एह् रुप सखांदा ऎ जे किस चाल्ली मुश्कल परिस्थितियेँ च बी डट्टियै मकाबला कीता जाई सकदा ऎ।
2. व्रह्मचारिणी:- दूए ध्याडे मां व्रह्मचारिणी दी पूजा, ते एह् शक्ति संदेश दिँदी ऎ जे तप शक्ति कन्नै विजय प्राप्त कीती जाई सकदी ऎ।
3. चंद्रघंटा:- त्रिये ध्याडे चंद्रघंटा मां दी आराधना जेह्दी कृपा कन्नै भक्त अपने शत्रु पर जित्त हासल कीती जाई सकदी ऎ।
4. कूष्माण्डा:- चौथे नराते कुष्माण्डा मां जेह्दी उपासना कन्नै समस्त रोगेँ दा नाश होँदा ऎ जिस कन्नै माह्नू दी बरेस, यश, बल आदि दी वृदि होँदी ऎ।
5. स्कंदमाता:- स्कंदमाता दी पूजा पञ्जमेँ रोज इस च एह् संदेश मिलदा ऎ जे बुराइयेँ गी कि'यां नश्ट कीता जा।
6. कात्यायिनी:- छेमे ध्याडे मां कात्यायिनी दी आराधना, एह् सखांदी ऎ जे क्रठन तपस्या कन्नै सुक्ख प्राप्त कीता जाई सकदा ऎ।
7. कालरात्री:- मां दुर्गा दी सतमीँ शक्ति दा नां कालरात्री ऎ। एह् कालरात्री सखांदी ऎ जे मुश्कल घड़ी बी की नेईँ होवै असेँगी बिना कुसै डर त्राह दे व्यतीत करना चाहिदा ऎ।
8. महागौरी:- महागौरी माता संदेश दिँदी ऎ जे वगैर उत्साह दे किश बी प्राप्त नेईं कीता जाई सकदा।इस शक्ति दी उपासना दे बगैर किश बी सम्भव नेईँ ऎ।
9. सिद्धिदात्री:- नौमै ते खीरी रोज सिद्धिदात्री दी उपासना होँदी ऎ। शिव जी इस पूरे व्रह्मांड दे पालनकर्ता न ते मां सिद्धिदात्री उंदे कन्नै इस व्रह्मांड गी चलांदी ऎ।इस करी दुर्गा दा एह् रुप कार्य कुशलता दा संदेश दिँदा ऎ।
इ'नेँ नरातेँ च सब्भै शुभ कम्म कीते जंदे न जि'यां व्याह् कारज, मूनन आदि बी इ'नेँ दिनेँ बगैर कुसै पंडित गी पुच्छे दे सम्पन्न कीते जंदे न। ऊ'आं गै चेत्तर नराते गी सिद्धियेँ आस्तै बी बशेश मन्नेआ जंदा ऎ। इ'नेँ नराते च कीती गेदी पूजा जपतप साधना, जैँत्र सिद्धियेँ आस्तै बडी सिद्ध सावत होंदी ऎ।कीजे इ'नेँ दिनेँ दुर्गा आपूं साक शात विराजमान होँदी ऎ। ते अपने उपासकेँ गी बल दिँदी ऎ। जैँत्र-मैँत्र दियां सब्भै सिद्धियां इस धरती पर सकारात्मक ते नकारात्मक ऊर्जा कन्नै जुडी दियां न ते नरातें च नकारात्मक शक्ति कमजोर होई जंदी ऎ। ऎसा इसकरी कीजे चबक्खै पूजा ते मैँत्रेँ दे उच्चारण कन्नै तैँत्र सिद्धि बडी असानी ते घट्ट समेँ च मिली जंदी ऎ।
इ'यां चेत्तर नरातेँ मनाने दे बक्ख-बक्ख पह्लूएं गी जिसलै दिखने आं ते पता चलदा ऎ जे इ'न्दा साढे जीवनै च बडा म्हत्व ऎ। ओह् पक्ख भामेँ समाजक होवै जां सांस्कृतक माह्नू दे जीवन कन्नै गै जुडे दा ऎ।
भाशा च        बरतोने आह्ले ओह् शब्द जिंदे कन्नै साहित्य दी निग्गरता ते पुखता दा प्रमाण मिलदा ऐ यानि खुआन, मुहावरे, लकोक्तियां, बुझारतां आदि पर अज्ज इंदा दम घटोंदा सेई होवा' दा ऐ  । इ'नेंगी बरतने आह्ले लोक बड़े घट्ट न। पराने समें च लोक इ'नेंगी अपने गूढ़ तजरबें कन्नै घड़दे-बनांदे हे पर अज्ज लोकें कोल  समां नेईं जिसकरी  एह् विरासत मुकदी जा  करदी ऐ । साहित्यकार बी इंदी बरतून ना मात्तर गै करा' दे न । जिसकरी भाशा दा अपना असितत्व गुआचा दा ऐ । अज्ज लोड़ ऐ इस बक्खी ध्यान देने दी ते नौजुआन पीढ़ी गी अपनी भाशा ते संस्कृति कन्नै पंशान  करोआने  दी जे इस अनमोल खजाने गी साम्भी रक्खन ।                                                                                                                                     
 साहित्य दी कुसै बी विधा दा अंकुर रचनाकार दे मनै च कुरजने आह्ले ओह् भाव जेह्ड़े उसदे मन-मस्तिष्क गी जकूड़ी लैंदे न ते कुरबल-कुरबल करदे होई जाई काकलें उप्पर सज्जियै बेई जंदे न जां इ’यां आक्खी लैओ जे एह हिरदे च फुट्टने आह्ली आप-मुहारी सर जेह्डी पता नेईं किस पासै मुड़ी जाह्ग। ओह् केह्डा रूप धारण करदे न। एह्  केईं बारी रचनाकार दी अपनी रूचि अनुसार बी नेई होंदा ऐ जेह्ड़ा ओह उ’नेंगी कविता, उपन्यास जां नाटक दा आकार दिंदा ऐ।                                
        इ’यां तारा दानपुरी होर जेह्ड़े डोगरी दे नांबर साहित्यकार न जि’नें इसलै तगर दो उपन्यास- जीवनदान, चेतना, दो क्हानी संग्रैह- केईं जनम, लहुऐ दे रंग,  द’ऊं कताबें दा अनुवाद- इक बंगाली उपन्यास दा सादा लिफाफा ते न्यारी भगती काव्य संग्रैह ते “हिरखै दी पीड़” काव्य संग्रैह जेह्डा तुन्दे हत्थें च 2015 च प्रकाशित होइयै आया ऐ। उ’यां ते इ’नें अपनी पंशान उपन्यासकार ते क्हानीकार दे रूपै च बनाई दी ऐ। इन्दे मताबक बीहें-बाइयें दी उमरी च गै इनें कवता लिखना शुरू करी दित्ती जिसलै भारत-पाकिस्तान दे ब’न्ने पर तनोतनी आहला मौह्ल हा ते इंदे अंदर बी अपनी देस-भक्ति दा जज्बा उछकडियां भरन लगी पेआ जेह्डा हिंदी ते अंग्रेजी दी कवता राहें सामने आया पर फ्ही इ’न्दा रूझान उपन्यास ते क्हानी आह्ली बक्खी कुसलै होई गेआ इस लेई एह आपूं बी हैरान न। जिस दा नतीजा एह होआ जे इन्दी कवताएं गी संग्रैह दा रूप धारण करने लेई काफी अरसा इन्तजार करना पेआ। “हिरखै दी पीड़” काव्य संग्रैह च 67 कवतां बक्ख-बक्ख मार्मक विशें दे रंगें च रंगोई दियां न। अर्थात कवि दे मनै च हिरखै दी पीड़, जेह्दे चेतें उसी आनी घेरदे न ते ओह्दी उदासी दा कारण बनदे न। मती कवताएँ च कवि उदासी दे घेरे च फसे दा गै लभदा ऐ इ‘यां संग्रैह दी पैह्ली कवता थमां गै पता लगदा ऐ जे इंदी कवता नै अदूं जनम लैता जदूं पीड़ें आनियै इ’नेंगी तंग कीता ते ओह् पड़ास कवता दे रूपै च आई गेई। जि’यां-                  
    में अदूं गै लिखना लाया,                                                                    
    पीड़ै ने मिगी जदूं सताया।                                                                        
   कुरजी-कुरजी पीड़ै मेरी,                                                                           
   अक्खर-अक्खर रूप बनाया। ( 19 )                                                          
           ओह प्यार जिस गी इनें गुज्झा, छ्पालियै यानि जिस आस्तै इ’नें बुल्ल बी सी रक्खे दे हे  ते ओह् पीड़ें राहें बाह्र आई गेआ:-         जोह्दा कदें इज़हार नेईं कीता ऐ,                                                                
   ऐसा असें प्यार कीता ऐ।                        
   होंठें पर कदें ज़िकर निं आया,         
   ऐसा असें मूहं सीता ऐ। ( 86 )                                                          
     इस दे बाद इंदी पीड़ें, उदासी ते वियोग ने इन्दा पिच्छा नेईं छोड़ेआ सगुआं बेल्लें-कबेले आइयै इनेंगी बेचैन गै कीता। संग्रैह दे शीर्शक आह्ली कवता ‘हिरखै दी पीड़’ कवि दे अंदर दी पीड़ बझोंदी ऐ जेह्डा बछोड़े दी मकदी भट्ठी पर से’ई होंदा ऐ उसगी इक-दूए नै एड्डे भिड़ने याद औंदा ते सोचदा जे माह्नू अपने टब्बरै थमां परदेश कि’यां रौंह्दा ऐ उसी ते लगदा जे ओह् अंग-संग गै ऐ:-        
   कदें कोई भरम होंदा,                                                                                  
    मिगी रातीं कोई ज’गा दा।                                                                          
    मेरे कोल-कोल होइयै                                                                                   
    कोई गल्ल ऐ सना दा।                                                                                          
                 जां                                                                                          
 एह् हिरखै दी पीड़,                                                                                   
अज्ज किन्नी कम्म आवै दी।                                                                   
इन्नी दूर बैठे दे बी,                                                                                   
‘कन्नै’ बाज पवै दी। ( 53 )                                                                
       एह वियोगी दर्द कवि दी मती सारी कविताएँ च लम्बी जाह्ग जि’यां ‘साथी साथ नभाया चंगा’ च कवि अपने साथी कन्नै रोह –रौसा छंडदा लभदा जे ओह ऐसा गेआ मुडियै परतोया नेईं उ’न्न साथ नेईं नभाया ऐं। ओह हर पल उसी ओहदे गै परछामें लभदे न। भरम तेरा परछामां बनिऐ                                                                         
गल्लां करदा मेरे’ने आनिऐ                                                                     
हरपल कोल खड़ोती लब्बें,                                                                                
भरमै ने भरमाया चंगा।                                                                                
साथी साथ नभाया चंगा। (60 )                                                 
       कवि दे इस वियोगी गीत च साफ झलकदा ऐ जे एह् अपनी जीवन साथी दी याद च तिल-तिल करियै धुखै दे न जिधर बी जदे न उधर उसी गै दिखदे न किश बी खाने दा मन नेईं करदा उ’दे लाए दे बुह्टे पर फल पैन्छी बगैरा गै खा दे न पर ओह्दा उसगी पता नेईं ऐ जे किश थाहरै पर चली गेदी ऐ:-                                                    
तेरे पपीते पक्कै करदे,                                                                                
ठुंगै करदा बेहियै कां।                                                                                 
नीम्बूयै गी बी बुर प’बै दा                                                                         
बेह्ड़ै होई झौंगरी छां।                                                                                 
कदें तेरा सिरनामा लब्बै,                                                                                 
चिट्ठी गी उस डाकै पां। ( 78 )                                                        
        कवि उब्बी समां याद करदे न जे कि’यां उ’न्दा एह् संसार बसेआ हा:-                                      
ओह् दिक्खियै मुस्काई,                                                                              
अ’ऊं दिक्खियै हस्सेआ।                                                                                
इ’यां गै साढ़ा,                                                                                        
दौने दा डुग्गर बस्सेआ। ( 88 )                                                 
       ‘भरस्यालै’ कविता च कवि अपने प्रति अग्गै गै सीस नुआने दी गल्ल करदा ऐ ओह ईश्वर अग्गै नतमस्तक होने दी बजाए अपने इश्क अग्गै चुकना चाहन्दा ऐ। कवि एह दुनिया च’ऊं दिने दा मेला आखिये इत्थुआं चलने दी गल्ल करदा ऐ जे बत्थेहरा साथ नभाई छोड़ी मंदर – मसीतां सारीं,                                                                           
तेरी  गैली फेरे पागे।                                                                                   
रब्ब खड़ोता बिट–बिट दिक्खै,
तेरे  अग्गें  सीस   नुआगे। ( 67 )                                                
         ते कवि फ्ही इब्बी आक्खियै सबर करी लैंदा ऐ:-                                                         
एह जीवन दुख, दरद कसाले,                                                                         
हरपल पिने जैहर प्याले। ( 56 )                                                         
         इ'नें गी लगदा ऐ जे हून हिरख-प्यार च बी छड़ा नाच-त्रप्पा गै रे'ई गेदा ऐ। ओह् जेह्डा हिरख पैह्ले आशिक नभांदे हे ओह् नेईं ऐ।                                                         
हून ओह् रिश्ते नेईं रेह्,                                                                             
जि'नें गी नभांदे हे आंशिक,                                                                         
लैला दा मजनूँ सच्चे-मुच्चें                                                                         
हून बगान्ना होई गेआ ऐ। ( 87 )                                                        
          ‘में कोई कवि नेईं’ च कवि पूरी चाल्ली कन्नै समाज थमां खिंझे दा लभदा ऐ ओह्दे अंदर इक दुखन ऐ जिस करी ओह्दी कलम कोई झूठी प्रशंसा नेईं करी सकै दी ओह बी इक आम माहनु आहला लेखा गै मसूस करा दा ऐ। ओह उ’नें कवियें थमां अपने आपै गी बक्खरा मित्थदे होई कवि मनने गी तैयार नेईं ऐ। कवि आक्खदा ऐ :-                
में नमीं कवता दा अनुरागी,                                                                     
मानव नमीं व्यवस्था दा।                                                                                
अपनै अंदर मसूस करां,                                                                                
हर माह्नू दी व्यथा दा।                                                                                 
कि’यां रवां में तेरै गोचर,                                                                                
में कोई रवि नेईं।                                                                                        
में कोई कवि नेईं। ( 33 )                                                                
       दानपुरी हुंदिया मतियां कवतां समाजवाद थमां प्रभावित न जिस च एह् सभनें लेई इकै जनेह अधिकार ते वर्गहीन समाज दी मंशा करदे न। सरमायादारें दे विरोध च खडोइयै  सुत्ती दी लुकाई गी अग्गै आने आस्तै ललकारदे न। कीजे गरीब ते शरीफ दी अज्ज कोई नेईं पुच्छदा इसकरी हिम्मत करियै गै अपने हक्क प्राप्त करने पौंदे न। इब्बी सुआल करदे न:-                        
कुत्थें वर्गहीन समाज ते                                                                             
समाजवाद दे नाहरे ।                                                                                 
हर माह्नू गी रूट्टी-टल्ला,                                                                          
ते कोठे दे लारे।                                                                                           
एह्दी हिक्खी-हिक्खी साढ़ी                                                                          
कुल्ली होई परानी।                                                                                   
उट्ठो हुन किश होश करो,                                                                        
सिरै च पाओ पानी। ( 42 )                                                                
    इ’यां अज्ज सरमायादार वर्ग साढ़ा गै हक्क खाई जा दा ऐ ते जनता गी महजब दे नां उप्पर लड़ाई जा दे न, खून-खराबा, उग्रवाद सब इंदियां गै चालां न, हुन ओह् बेल्ला आई गेआ ऐ जिसलै असें इन्दा साथ नेईं देना। 
हर खेतर च हिस्सेदारी,                                                                            
गरीबें दी बी होग।                                                                                   
सरमायादार बी ‘देग’ छोड़ियै                                                                           
साढ़े कन्नै बौह्ग।                                                                                   
कदुं रुकना एह शोशन साढ़ा,                                                                           
ऊँच-नीच कदुं जानी।                                                                                    
उट्ठो हुन किश होश करो,                                                                           
सिरै च पाओ पानी। ( 42-43 )                                                         
     ‘मेरे मूल अधिकार’ कवता च दानपुरी होर लोकें दे मूल अधिकार वापस चांह्दे न कीजे इस सफ़ेदपोश सभ्यता ने सगुआं मता गै नंगा नाच नचाया ऐ। जि'यां-जि'यां सभ्यता दा विकास होआ उ'न्न आम-लुकाई गी समाजी भाई-चारे थमां दूर गै कीता ऐ। जिसकरी हर इक माहनू दूए गी लुट्टै दा ऐ। बशक्क पैह्ले माहनू जंगलै च रौंह्दा हा पर आपूं चें उंदा भाईचारा हा कोई जात-पात नेईं ही बल्के जि'यां-जि'यां सभ्यता समें कन्नै सभ्यता बदली माहनू नै करूप रूप धारण करी लेआ ऐ जिसकरी कवि वापस उस समें च जाना चांह्दा जिस च सकून हा:-                         
समाज तुसें हा बनाया,                                                                                  
रौह्ना माहनू गी सखाया।                                                                          
सुख-दुख सारे बंडो,                                                                                  
हत्थ, हत्थै कन्नै गंडो।                                                                                  
पर तुसें बाँह मरोड़ी,                                                                                  
रत्त लिस्से दी नचोड़ी।                                                                                   
सारा समाज लुट्टी खाद्दा,                                                                        
रक्खी कोई निं मरजादा।                                                                           
मिगी जंगलै आहले सारे संस्कार दित्ते जान।।                                                   
मिगी मेरे मूल अधिकार दित्ते जान।। ( 36-37 )                                        
    समाजवाद ते मजदूर नां दी कवताएँ च कवि ने समाजवाद पर करारी चोट कराई दी ऐ जे जित्थै समाजवाद च सभनें गी इक्को-जनेह अधिकार मिलने चाहिदे न उत्थै गै लोकें गी उन्दे हक्क नेईं मिलने करी ओह अजें बी खस्ता हालत च गै अपना जीवन-जापन करै दे न। समाजवाद दे हिमायती नेता छड़े भाशन गै दिंदे न। लोकें गी भलकेरने आस्तै। मजदूर दे बगैर कोई होर इन्ना मजबूर बी नेईं ऐ जिसी समाज दे सरमायदार लोक सतान। जि’यां कवि आक्खदा:-                                                
तुयें ते हैं ऐं,                                                                                             
जिस्सी सब सतांदे न।                                                                                 
*  *  *  *  *                                                  
एहदे च मेरा कसूर नेईं ऐ,                                                                         
तेरे बगैर जिस्सी सताया जा,                                                                        
समाजवाद च ऐसा,                                                                                        
कोई मजबूर नेईं ऐ। ( 24 )                                                                  
      तारा दानपुरी होर माहनू दी बंडोबंडी थमां बड़े गै दुखी लभदे न जे इन सब किश गै बंडी टकाया धरत-शमान जिस कन्नै कुदरत दी कुसै बी चीज़ दा एहसास नेई होंदा जे ऐ उस कुदरत दी दित्ती ऐ ते कवि माहनू अग्गै अरज करदा ऐ जे इश्क बगैर जी लेंङ पर तुस इ’नें नियामतें दी बंडो – बंडी नेई करो:-                                         
हकीकत दा ,                                                                                            
कोई ते खास रेह्न देओ।                                                                            
जी लैंङ वगैर इश्क दे, कयामत तकर,                                                            
बस तुस जीने दी इक आस रैह्न देओ। ( 74 )                                
      माहनू जेहड़ा तेरी मेरी दी बंदिशे च बनोए दा ऐ कवि इस थमां बी बड़ा गै दुखी ऐ जे सब किश बंदिशें च रखी लेदा ऐ फिरके, नस्ला, शक्ला, रवाज, रीतां, मंदर – मसीतां, धरत इस च बज्झी गेदे आं तेरी – मेरी दे घेरे-बंदियां बनाई लेदियां न जद् तगर एह बंदिशा खुलदियां नेई तद् तगर सौक्खा साह् नेई आई सकदा। इ’यै गल्ल कवि कविता ‘एह् घेरे कनेह्’ च करदा ऐ । जि’यां:-
 एह् नफरत दे बद्दल चार-चफेरे कनेह्?                                                            
एह् बंदिशां कनेहियाँ, एह् घेरे कनेह्?                                                            
त्रोड़ एह् घेरे ते बंदिशां खोह्ल्ल,                                                                    
छोड़ एह् नफरत, बोल हिरखै दे बोल                                                             
सांझी धरती सांझे बसीले                                                                             
बंडिए खाई लैओ जो किज कोल                                                                     
एह् मेरे कनेह्, एह तेरे कनेह्?                                                                    
एह् बंदिशां कनेहियाँ, एह् घेरे कनेह्? ( 77 )                                        
        कवि इक थाहर ‘रूट्टी बग़ैर आज़ादी’ कविता च उ'नें लोकें गी शारें-शारें च गल्ल छुआई जंदे ऐ जेह्ड़े छड़ी अजादी दी गल्ल करियै लोकें गी बुद्धू बनांदे आवै दे न कवि आखदा ऐ जेकर रूट्टी खाने गी नेईं होग ते अस अजादी दी गल्ल करगे तां ओह् बेमैह्नें ऐ। कीजे अज्ज बी लोक सरमायादार लोकें दे ग़ुलाम गै न:-         
अज़ादी अधूरी ऐ, वगैर अर्थ दे,
अज़ादी अधूरी ऐ, वगैर अर्थ दे,                                                                         
अर्थ वगैर अज़ादी दा किश अर्थ नेईं।                                                                 
अज़ादी च हक नेईं थ्होन अगर,                                                              
आंदोलन जां क्रांति कोई अनर्थ नेईं। ( 82 )                                        
        ‘चंगा नेई लगदा’ कवता च कवि आलसी नकम्में लोकें गी सन्देश दिंदा ऐ जे कीरने करने कन्नै किश नेई बनदा ऐ जेकर किश बनना ऐ तां उस आस्तै हिम्मत बी करनी पौंदी ऐ:-                                                                         
ख़ून देई सकदे ओ ते मेरे कन्नै टुरी पवौ,                                                        
एह् ठंडा पसीना मिगी चंगा नेईं लगदा।                                                        
हिम्मत है ते सिरै पर कफ़न बन्नी लैओ,                                                        
रोज-रोज़ कफन सीना मिगी चंगा नेईं लगदा। ( 80 )                         
       ‘एह् साढ़ा देस ऐ’ कविता च आक्खदे न जेकर अस मेरा-तेरा नेईं करगे जिसलै सांझी गल्ल करगे तां गै देस बी अग्गै बद्धी सकता ऐ। कवि इस समाज च धर्म दे ठेकेदारों थमां बड़ा दुखी ऐ जिनें बक्ख-बक्ख खुदा बनाई लैंदे न पर केईं अपने चेहरे पर मरक्खे लाइयै उस खुदा ते आम लुकाई गी लुट्टी जा 'दे न:-                                          
केइयें अपने चेहरे पर मरहक्खे सजाई ले,                                                           
ते में परेशान होई गेआ दिक्खियै इन्ने खुदा.....।। ( 84 )                
    कवि माह्नू दी आपराजी थमां बड़ा दुखी लगदा ऐ कीजे इन्नै शुरू थमां गै मनमानी कीती ऐ कदें बी समझाए दे रस्ते पर नेईं चलेआ। इ’न्न गांधी दे आत्म नियंत्रण जां मार्क्स दे सामाजिक नियंत्रण गी बी नेईं मनेआ।         
मन गी वश च रक्खना बड़ा ज़रूरी ऐ                                                          
अनुशासित समाज दी इ'यै धूरी ऐ। ( 85 )                                         
    कवि आक्खदा ऐ जे धर्म हून अपनी परिभाशा गै बदली बैठे दा, धर्म कोला हून डर लगना शुरू होई गेंदा ऐ जिस च आदमी आदमी दा गै दुश्मन ऐ जिस च आदमी आदमी गी मारा दा ऐ ओह् कैसा धर्म ऐ, धर्म ते ओह् होना चाहिदा ऐ जे आदमी गी बना ते सखा।                                                                                                
ओह् धर्म केह् जेह्डा मरना-मारना सखा।                                                        
धरम ते ओह् ऐ, जेह्डा आदमी गी आदमी बना। ( 81 )                  
      कवि गी कोई लुब्भ लालच नेईं ऐ ओह इस देसै गी सुरग बनाना चान्ह्दा ऐ ओह्दी इच्छा ऐ जे इस धरती पर कोई भागीरथ आवै जेह्डा अपने तप कन्नै इस जुल्म-भ्रश्टाचार दा नाश करियै सुक्खै आह्ली ब्हा झोलै:-                
ना मुक्ति दा लालच मिगी,                                                                            
ना सुरगै दा लुब्भ।                                                                                    
में चान्ह्ना कोई भागीरथ,                                                                             
इस धरती गी बना । ( 59 )                                                        
     ‘मिट्टी’ नां दी कवता च कवि ने माहनू दे मिट्टी होई जाने दी सार सुझाई दी ऐ बशक्क जिन्ना मर्ज़ी मैं-मैं करदे रौह्गे ख़ीरी इक दिन मिट्टी' नै मिट्टी गै होई जाना ऐ।                                                                                 
मिट्टी काली, मिट्टी चिट्ठी,                                                                             
मिट्टी दे केंई रंग।                                                                                     
इक दिन सारें मिट्टी होना,                                                                             
इस मिट्टी दे संग। ( 39 )                                                                
        कवि ‘इक सुआल’ कवता च  पुच्छना चान्ह्दा ऐ जे इक समां आना असें दुनिया च नेईं होना उसलै सभनें अक्खियें चा अत्थरुं केरने न पर कुसै गी नेईं पता जे माह्नू कुत्थै जंदा ऐ एह् सुरग-नरक केह् उस ईश्वर ने माह्नू केह् बनाए दा ऐ जेह्डा आनियै लग्गियाँ-फब्बियां करदा ऐ जे इत्थै कर्में दा फल्ल भोगने आस्तै आंदा ऐ तां एह् जनम-मरण दे चक्रें थमां मुक्त की नेईं होंदा ओह इत्थुं तगर आक्खी जांदा ऐ जेकर इ’नें सुआलें दा जबाब नेईं ऐ तां उसगी लाह्म्बू बी नेईं लाया जा:-                                                        मिगी एहका सच्च दस्सो हां,                                                                         
हून मिगी तुस नेईं टलपाएओ।                                                                         
जेकर तुसें सच्च निं दस्सना,                                                                          
तां मिगी नेईं लाह्म्बू लाएओ। ( 46 )                                        
     कवि अपनी भाशा प्रति बी बड़ा फिक्रमंद ऐ जे अपनी माँ बोल्ली गी लोक भुलदे जा दे न ओह् बोल्ली जेह्डी पैह्लो-पैहल ञ्यानें दे कन्न च पौंदी ऐ ते जिस कन्नै सारियां सैनतां सिखदा, जिस बोल्ली कन्नै अपनी पंछान ऐ। जेह्डी तेरी रग-रग च ऐ इस करी इ’या शैल ऐ:-                                                                                   
मान कर माऊ दा तूं,                                                                                  
माँ-बोल्ली आखदी।                                                                                  
भाशा दा गुमान कर,                                                                                  
मुहं खोह्ल्ली आखदी,                                                                            
अपनी माँ-बोल्ली बिना                                                                           
हर माह्नू ज’ल्ला ऐ।                                                                                   
होए चतर-चनार भमें,                                                                                  
फ्ही बी ओह् बलला ऐ,                                                                                  
मात्तरेआ दे आक्खै लग्गी,                                                                          
मां गी निं रोल।                                                                                          
डोगरी ऐ बोल्ली साढ़ी,                                                                           
डोगरी गै बोल। ( 41 )                                                                
        कवि सिर्फ़ इश्क़-मुहब्बत दी गै गल्ल नेईं करदा उ’न्न ईश्वर भक्ति दी बी गल्ल कीती दी ऐ जे मना तूं हून इक पास्सै होई जां उस ईश्वर दी राह पर चल, इस दुनिया दे मोह थमां छुटकारा लेई लै। जि’न्ना मर्ज़ी डिंगा- त्रेह्डा हो पर उस परमात्मा आह्ली बक्खी लग्गी जा। एह् संसार कमल आह्ला लेखा सोह्ना जेह्डा अपनी बक्खी खिच्ची लैंदा ऐ पर तूं अपने आपै गी इस बक्खी दा उस परमेश्वर आहली बक्खी लेई जा । कवि माह्नू दी मूर्खता पर चबात बुझदा ऐ जे परमात्मा साढ़े अंदर ऐ ते अस सारी उमर  उसी दर-दर तुप्पदे रौह्ने आं।                                                         
मुंढै हेठ हजूर बैठे दे,                                                                                
तुस चढ़ी खजूर बैठे दे।                                                                                
कि’यां मेल होयै तुंदा,                                                                                
कोल होइयै बी तुस दूर बैठे दे। ( 91 )                                      
      अपने इस पेपर गी विराम दिंदे होई एह आखना चांह्ग जे इस संग्रैह दियां सब्भै कवितां मन चित्त लगने आह्लियाँ न । कवि ने जेकिश इस संसार च दिक्खेआ-भलेआ, भोगेआ ओहदा एहसास उ’नें कविताएं राहें पाठकें गी करोआया ऐ। इंदी कविताएँ च जित्थें हिरख बछोड़े न उत्थै समाज कल्याण दी फिकर बी ऐ। इस संग्रैह दा डोगरी साहित्य च बड़ा निग्गा सुआगत ऐ।                
                                                                                 डॉ. चंचल भसीन
               माहनू एक समाजक ते दुनिया दा सर्वश्रेश्‍ट प्राणी ऎ। ओह् समाज दे बगैर नेईं रे'ई सकदा। ईश्वर ने उसी सोचने दी अद्भुत शक्ति दिती दी ऎ। जिस थाह्‍रे पर रौंह्दा ऎ उत्थै अपनी गै चाल्ली दा इक संसार बसाई लैँदा ऎ अर्थात सबकिश इस्सै संसारै चा गै हासल करदा ऎ। इस्सै दे अधार पर सरोखड सपने संजोँदा ऎ।जिनेँगी पूरा करने आस्तै ओह् दिनै रातीँ लग्गे दा रौँह्दा ऎ। ओह् अपने हित सबूरने दे कन्नै-कन्नै समाज दे घरै दे सदस्य दा भला गै चांह्दा ऎ। पर अज्जै दा माह्नू इक्कलसोख होई गेदा ऎ। उ'न्न इस गल्लै गी तकरीबन झूठा गै साबत करी ओडेदा ऎ जे माह्नू समाजक प्राणी ऎ ते ओह् समाज लेई जीँदा ते मरदा ऎ।पर अज्जै दी दौडदी जिँदगी च ओह्, स्वार्थी, लोभी ते भ्रश्ट होई गेदा ऎ। म्हेशां ओह् अपने कम्म पूरे होई जाने पर उस समाजै गी इक बक्खी करी दिंदा ऎ।
                आदिकाल थमां गै मनुक्खी जीवन च द'ऊं चाल्ली दियां प्रवृतियां रे'ईयां न किश लोक स्वार्थी भावना थमां प्रेरत होइयै अपना हित साधनेँ दी करदे न, पर किश ऎसे बी हैन जेह्डे दूए दे हितेँ च गै अपना हित समझदे न। पर ऎसा बी नेईँ ऎ जे स्वार्थ भावना गै ऎ। जेकर संसारै च स्वार्थ भावना बद्धी जाग तां जीवनै च प्रश्‍न चिन्ह लग्गी जाग। समाज सद्गुणेँ थमां बंचित होई जाग। धर्म सदाचार ते सहानूभूति दा अस्तित्व गै खत्म होई जाग। ऊ'आं ते अपने आस्तै ते मकोडे बी जी लैँदे न।
        अज्ज माह्नू कोल सब्भै सुक्ख साधन हैन, पर फ्ही बी माह्नू सुक्खी नेईं ऎ। इत्थै लगातार संघर्श, ईर्ष्या आदि लोकेँ च ऎ। माह्नू सिद्धै चन्न पर पुज्जना चांह्दा ऎ।इक-दूए थमां अग्गै बद्धना चांह्दा ऎ। इस्सै आस्तै आपसी खिचोतनी ते स्वार्थेँ दा रज्जियै प्रदर्शन होँदा ऎ उ'नेँगी अपने स्वार्थेँ दे अलावा कुसै बी रिश्‍तेँ दी परवाह् नेईँ ऎ।चाहे ओह् घरै दे सदस्य होन जां कोई गुआंढी, उसी अपना-आप गै लब्भदा ऎ। अज्ज रिश्‍तेँ च हिरखी सरबंध मुक्की गै गेदे न। कोई बी कुसै दे जज्बातेँ गी नेईँ समझदा ओह्दी कदर नेईँ करदा सगुआं उसी लताडने दी गै कोशश करदा। उसी आपो-अपनी गै पेदी ऎ। अज्ज इ'नेँ सब्भेँ रिश्‍तेँ दे मधुर सरबंधेँ च कोडतन आई गेदी ऎ। रिश्‍तेँ च हिरख दे खत्म होने दा इक आम कारण लोकेँ दी बद्धी जरूरतां न ते जिनेँगी पूरा करने आस्तै ओह् इ'नेँ रिश्‍तेँ गी बी दरकनार करी ओडदा ऎ।
     अज्ज अस दिक्खने आं जे घरेलू रिश्‍तेँ च इक दरेड आई गेदी ऎ। इ'न्दी दरेड दा कारण आर्थक, समाजक बंधन ते समेँ दी कमी ऎ। अज्ज माह्नू चकाचौँध च हिरखी रिश्तेँ भुल्ली गेदा ऎ। कुसै कन्नै बी हिरख नेईँ ऎ। अपनी कोई बी चीज कुसै कन्नै बंडियै राजी नेईँ ऎ। ओह् सिर्फ अपने आस्तै गै जीँदे न। पैहे दे लालचै च पूरी चाल्ली गलतान होई गेदा ऎ। उसी हर इक रिश्तेँ च पैहा गै लब्भदा ऎ जेह्दे कोल पैहा ऎ ओह् देवता सरुप ऎ। बशक्क ओह् अंदरा दा जिन्ना मर्जी बेईमान होए। ओह्दी उसी कोई बी परवाह् नेईँ ऎ। ओह्दे आस्तै मां-बब्ब, भैन-भ्रा, धीयां-पुतर सब्भ रिश्तेँ पैहा गै ऎ। माह्नू समाजै च अपना रसूक बनाने आस्तै सब्भै ओह् कम्म करदा ऎ जेह्दे कन्नै ओह्दी इंसानियत गी बी नक्सान पुज्जी जंदा ऎ।
      अज्ज माह्नू कोल इ'न्ना समां नेईँ ऎ जे ओह् इ'नेँ रिश्तेँ गी गंढी बन्नियै टुरी सकै। ओह् सब्भ किश तौले गै पूरा करी लैना चांह्दा ऎ। ओह् चन्न-तारेँ गी इक बारी फडी लैना चांह्दा ऎ। मशीनी जुग च माह्नू आपूं गै मशीन बनी गेदा ऎ। इस खिचोखिची च इ'नेँ रिश्तेँ गी नभाना नेईँ चांह्दा। ओह् कुसै बी चीजै गी कुसै कन्नै सांझा नेईँ करना चांह्दा। इत्थूं तगर जे, घरै च रौँह्दे होई बी अज्ज माह्नू कुसै कन्नै कोई शैह् गी कुसै कन्नै नेईँ बंडदा ऎ। एह् आह्ली आदत उसी बचपन थमां गै पेई जंदी ऎ। ओह् आपूं कमांदा ऎ आपूं गै उस दा इस्तेमाल करदा ऎ। इत्थूं तगर जे उस दी पालमा-परोश करने आह्ले बी उसी चुभन लगी पौँदे न। इस कोल इ'न्ना समां नेईँ ऎ जे ओह् उंदे बढापे दा साह्‍रा बनै।अपने बुडढे माऊ-बब्बै आस्तै ओह्दे कोल समां नेईँ ऎ। ते केईँ बारी उ'नेँगी इस समाजै च ठिड्डे लैने आस्तै छोडी दिँदा ऎ। उंदी दिक्ख-रिक्ख नेईँ करी सकदा। इस करी ओह्दे रिश्तेँ च हिरखी सरबंध खत्म गै होँदे जा करदे न।
           पर अज्ज इ'नेँ रिश्तेँ च हिरख दे घटने दा कारण आर्थक बी एह् कीजे इस मैँह्गाई दे दौर च अपना खर्च चलाना मुशकल ऎ ते परिवार दे सदस्य गी ओह् अपने कन्नै नेईँ रखना चांह्दा। ओह् परिवार दे बाकी सदस्य कोला इ'यै उमीँद करदा ऎ जे बाकी बी ओह्दे कन्नै हत्थ बटान। पर जिसलै इ'यां नेईँ होँदा तां ओह् घरै थमां अपना चुल्ल-चौका बक्ख करी लैँदा ऎ। उसलै ओह्दे रिश्तेँ अंदर हिरख आह्ला कोई बी सरबंध नेईँ होँदा। अज्ज ओह् पैह्ला समां नेईँ रे'दा जिसलै इक सदस्य कमांदा हा ते बाकी सब्भै खंदे हे।अज्ज माह्नू दा बतीरा होई गेदा ऎ जे ओह् झूठी शोह्‍रत दा भुक्ख, मतलब प्रस्त, फरेबी, झूठ बेईमानी बगैरा जनेइयेँ कह्बैतेँ दा शकार होइयै माह्नू गै माह्नू गी छली जा करदा ऎ, ठग्गी जा दा ऎ। इयै ज'नेही परिस्थितियेँ च डोगरी दे कवि दी कविता एह् पगंतियां चेता उठी औंह्दियां न जिँदे च उ'नेँ इ'नेँ रिश्तेँ च सुघंडदी इंसानियत गी बझाले दा ऎ:-
                      "उब्बी मडो जमाना हा, ते इब्बी अज्ज जमाना ऎ,
                           अदूं बी दिलै च खान्ना हा ते हून बी दिलै च खान्ना ऎ,
                           ओह् खान्ना प्यार भरोचा हा, पर हून इयै अभिमानी ऎ,
                            उस लहुऎ दी डबरी अंदर, अज्ज भरोचा पानी ऎ।"
     अज्ज माह्नू दे अंदर हिरख मिटी गै जा करदा ऎ जिस कन्नै लहू दा रंग बी चिट्टा होई गेआ ऎ। उसी कुसै कन्नै कोई हमदर्दी नेईँ रे'ई गेदी ऎ।हिरखी सरबंधेँ दा घटी जाना किश हद्दै तगर समाजक बंधन बी जिम्मेदार हैन न जि'नेँगी नभाने आस्तै माह्नू गी किश मर्यादाएं दा पालन करना पौँदा ए जेह्डा उसी नाबार बझोँदा ऎ। इ'नेँ रिश्तेँ गी नभाना ओह्दे आस्तै मुशकल होई जंदा ऎ। जि'यां केह् घर रौँह्दे होई अपने बड्डे बडेरे दी गल्लेँ गी मनना, उंदी अनुमति बीजन कुतै अंदर-बाह्‍र नेईँ जाना।जिसलै इ'नेँ गल्लेँ दा पालना करना उंदे आस्तै मुश्कल होई जंदा ऎ। तां घर च हर बेल्लै तनाऽ भरोचा वातावरण बनी जंदा ऎ। भामेँ ओह् रिश्तेँ बब्ब-पुत्तर, सस्स-नूहं, जां ननान-भरजाई दा होवै।इ'नेँ सब्भनेँ गी अपने-अपने स्भाएं मताबक गै अजादी चाहिदी ऎ।पर जिसलै इंदे च बंदशां लग्गन लगदियां न तां ओह् इ'नेँ रिश्तेँ थमां लड छडकाने दे जतन करन लगी पौँदे न। उसलै पुत्तरें गी माऊ-बब्बै दी कोई बी गल्ल मन नेईँ भांदी ते ओह् ओह्दा बरोध करन लगदा ऎ, सस्स-नूहं दी खुडबोखुडबी लगातार चलदी ऎ। नूहं घरै दी चारदीवारी च कैद होइयै नेईँ रौह्ना चांह्दी। उसी बी अपने पैरेँ पर खडोने दा पूरा-पूरा हक्क ऎ ते ओह् आर्थक तौरै पर पूरी चाल्ली कन्नै स्वतंत्र होना चांह्दी ऎ। इ'यां घरै च नमीँ ते परानी पीढी बश्कार टाकरा होन लगी पौँदा ऎ। नारी गी घरै दी चारदीवारी च गै रक्खना चांह्दी ऎ। पर ओह् ओह्दे आस्तै मुश्कल होई जंदा ऎ। केईँ बारी ननान-भरजाई दे रिश्तेँ च बी कौडतन भरोची जंदी ऎ। इयै जनेह् केईँ निक्के-निक्के कारण हैन न जेह्डे मनुक्खी रिश्तेँ च रकावट बनदे न। अज्ज माह्नू इक-दूएं थमां अग्गै गै निकलना चांह्दा ऎ। ओह् रिश्तेँ गी कन्नै लेइयै नेईँ टुरदा। ते ना गै इस दी जरुरत समझदा ऎ।
        पर अज्ज सोचने आह्ली इयै गल्ल ऎ जे माह्नू एह् क'नेईँ कबत्ती बत्तै पर चली पेआ ऎ जित्थै उसी कुसै कन्नै बी हमदर्दी नेईँ रे'ई। इयां एह् समाजै गी किस बक्खी लेई जाग। उसी इस गल्लै गी ध्यानै च रक्खना पौह्ग जे दूएं दे सुक्खेँ-दुक्खेँ च सच्चे हिरखी बनियै दिलचस्पी लैना गै नरोए संस्कारेँ दी नशानी ऎ। इयै इक लक्षण ऎ जेह्डा लोकेँ गी अपनी बक्खी खिचदा ऎ।सच्ची भावना बी इयै जेह्डी साढे दिलेँ थमां निकलदी ऎ ओह् दूए गी इक लडी च ब'न्नी रखदी ऎ। कुसै दी भावनाएं गी शैल चाल्ली समझना, उंदी कदर करना गै हिरख ऎ जिसी समझना अज्जै दे दौरै च बडा गै जरुरी ऎ ते समेँ दी मंग बी ऎ।
                                                                          डॉ. चंचल भसीन
               कुसै बी साहित्य च उसलै संदोख बुझेआ जंदा ऎ जिसलै उसगी लिखने आहले साहित्यकार समाजै च घटने आह्‍ली घटनाएं गी विशे ब
नाइयै कृति दे रूपै च प्रस्‍तुत करदा ऎ। उसलै समझेआ जंदा ऎ साहित्य रचने दी जिम्‍मेदारी हून उनेँ सौह्गे-सेआनेँ लोकेँ दे हत्थै च ऎ जेह्डे समाजै च व्यापी दी कुरीतियेँ दे प्रति चिँतित न ते इसदी असली तस्वीर, लुकाई अग्गै नित-नमेँ विशे राहेँ पेश करा'दा ऎ। डोगरी साहित्य च बी एह् बडी खुशी आह्‍ली गल्ल ऎ जे इसदे साहित्यकार बी हर ओह् चंगे-मडे विशे लेइयै लिखा'दा ऎ। फिकरमंद ऎ। अज्ज आक्खी सकनेआ जे डोगरी भाशा दा साहि
त्य हून दुनिया दे बाकी साहित्य कन्नै मकाबला करदा ऎ।इसदी एक मसाल शैलेँद्र सिँह हुंदा उपन्यास "हाशिए पर" जेह्डा अपने
 निग्गर कथानक करी चबक्खै चर्चा दा बिशे बने दा ऎ। कोई ऎसा साहित्यकार जां पाठक नेईँ जेह्डा इस उपन्यासै गी पढने परैंत चुप्प रे'आ होग उ'न्न किश-न-किश प्रतिक्रिया दित्‍ती गै। इयै कारण ऎ जे अज्ज केईँ भाशाएं च इस उपन्यास दा अनुवाद होआ ऎ। सभनेँ थमां खुशी आह्‍ली गल्ल एह् जे 
"आक्‍सफोर्ड यूनिवसिर्टी" ने इसगी अंग्रेजी भाशा च अनुवाद करने दी जिम्मेवारी अपने उप्पर लैती ऎ। इसदे बाद दुनिया दे हर एक कोने च एह् उपन्यास पढेआ जाग।
            उपन्यासकार शैलेँद्र सिँह होर हून दूआ उपन्यास सेवाधनी लेइयै आए न जेह्डा इंदे पैह्ले उपन्यास आह्ला लेखा समाजिक ते समस्या प्रधानै। इस उपन्यासै दा कथानक 240एं सफेँ पर केँद्रित, बाल-मजदूरी समस्या गी उजागर करदा ऎ। डुग्गर दा प्हाडी इलाका रामनगर जित्थूं दी लुकाई गुरबत दी जिँदगी गै जीआ दी ऎ उस कोल अजेँ औह् बसीले नेईँ हैन जिस कन्नै अपना जीवन सुखी व्यतीत करी सकन।उत्थै सूरजै दी लो ते सभनेँ थमां पैह्ले पुज्जदी ऎ पर इल्म दी रोशनी अजेँ तगर नेईँ पुज्जी सकी। ते एह्दा सभनेँ थमां माडा असर नमीँ पौँद उप्पर पौँदा ऎ जेह्डी समाजै दा भविक्ख ऎ। जित्थै उंदे उज्जल भविक्ख दी बक्खी ध्यान होना चाहिदा ऎ। उत्थै गै ओह् गरीबी दे घेरे च फसे दा उ'नेँ लोकेँ दे हत्थै चढे दा जित्थै उसदे बकास आह्ली भेठा कोई ध्यान नेईँ दित्ता जंदा ते हर बेल्लै ओह् कोह्लू दे बैल आह्ला लेखा जुटे दा रौँह्दा ऎ। उसी समाजै च होने आह्ली कुसै बी चाल्ली दी चंगी-माडी गल्लै दा पता गै नेईँ लगदा। ओह्दे जीवनै दी गति रूकी दी गै लगदी ऎ। ओह् कुसैँ दे हत्थेँ पर गै निर्भर ऎ पर एह् हत्थ कदेँ बी मेहरबान नेईं होँदे बल्के इ'नेँगी निक्की-निक्की गल्लेँ उप्पर जातनां गै सैह्न करनी पौँदियां न।
           कथानक:-सेवाधनी उपन्यासै च उ'नेँ ञ्‍यानेँ दी गै आधार बनाया गेदा ऎ जेह्डे अपनियां अक्खां गै गुरबत दी गुदडी च खोलदे न ते सारी उमर मेह्नत करने दे बाद बी सिर चुक्‍कियै जी नेईँ सकदे। एह् लोकेँ दे घरेँ, होटलेँ-ढाबेँ जां इट्टेँ दे भट्ठेँ उप्पर अपने बजूद थमां मता कम्म करी-करी ऎसी बमारियें दे शकार होई जंदे न ते केँई बारी इलाज दी कमी कारण सबेलै गै अपना लेखा खत्म करी जंदे न। सरकार आसेआ बी बत्थेहरियां योजनां बनाई जंदियां न पर उ'नेँगी लागू करने च इ'न्ने झमेले होँदे न जे ओह् उत्थै दियां उत्थै गै रे'ई जंदियां न।इस उपन्यास च बलदेव च'ऊं ञ्‍यानेँ दा बब्ब ते ओह्दी त्रीमत जेह्डी सताइयेँ-ठाइयेँ(27-28) ब'रेँ दी पर उप्परो-तली ञ्‍यानेँ होने करी बमार ऎ छडी हड्डियेँ दी मुट्ठ गै रे'ई गेदी ऎ। ओह् अपनी त्रीमत दी बमारी कारण म्हेशां परेशान रौँह्दा ऎ। ओह्दा इ'न्ना कोई कम्म-रूजगार बी नेईँ ऎ।ओह् ग्रांऽ थमां रामनगर बसाठियां बेचन जंदा ऎ जिसदी कमाई कन्नै मसां गुजारा गै होँदा ऎ। पर उ'नेँगी अपने जागत राजू (राजकुमार) उप्पर बडियां हीखियां-मेदां न जे एह् जुआन होइयै मदाद करग। इस्सै उमीँदै च राजू शैहर उधमपुर आई जंदा ऎ।जित्थै उस्सै दे ग्रांऽ दे दो होर बी जागत कम्म करदे न। कीजे डुग्गर दे प्हाडी इलाके च गुरबत बडी गै जादा ऎ इत्थै कम्मकाज दे साधन खासे नेईं हैन जिसकरी उ'नेगी शैह्‍रै आह्ली भेठा मूहं करना पौंदा ऎ। गरीबी कारण ञ्‍यानेँ गी पढाई बी नेईँ सकदे। ञ्‍यानेँ कोल सारी ध्याडी डंगर चारने ते खुल्ले-दलानेँ च दौडां लाने दे सिवा होर कोई चारा नेईँ ऎ गरीबी च पूरी चाल्ली गल्तान न।इस्सै हीखी च शैह्‍रै बक्खी चली पौँदे न। दसेँ-ञारेँ (10-11) ब'रेँ दी फौए ज'नेही जान, सारी ध्याडी कम्म करी-करी फाह्‍मेँ होई जंदा ऎ ते रातीँ'लै उसी कोई होश गै नेईँ रौँह्दी जे कुत्थै पेदा ऎ? सारा कम्म ओह् उड्डरी-उड्डरी इ'यां करदा ऎ जि'यां उसी कोई इनाम मिलना ऎ। थोह्डे जनेह् समेँ च गै सब्भै कम्म सिक्खी जंदा ऎ जि'यां होटलै पर आए दे ग्राह्केँ दी सेवा, जूठेँ भांडेँ मांझना होर सौत-फंड करना सब्भ करी लैँदा ऎ। ते एक ध्याडे जि'यां गै भांडे मांझन लगदा ऎ, उत्थै कढाई च पेदी गर्म पिच्छू कन्नै दवै हत्थ ते पैर सडी जंदे न, घरै थमां दूर, पीडै कन्नै तडफदा ऎ। पर बुआसरदा नेईँ ऎ। ठीक होने पर डा. सुशील चंद्र अपने घर कम्मै पर रखी लैँदा ऎ। उत्थै बी अपने कम्मै च कोई कसर नेईँ रौँह्न दिँदा। जिसकरी डा. दी घरैआह्ली ते ओह्दी धीऽ दा मन बी ओह्दे कन्नै लग्गी जंदा ऎ ते उसी घरै दे जीवै आह्ला लेखा गै समझदे न।.
            उपन्यास च गै इक समाज सेवक धनी राम इ'नेँ ञ्‍यानेँ दे उज्जल भविक्ख बारै बडा फिकरमंद ऎ ते उ'न्न आधुनिक भारत समाज निर्माण दा जिम्मा लेदा ऎ जिस च बाल-मजदूरी गी खत्म करना चांह्दा ऎ ते ओह्दी गै कोशिशेँ करी सरकार आसेआ इक कानून बनाया जंदा ऎ जे जित्थै बी 14 ब'रेँ थमां निक्की बरसै दे जागत कम्म करै दे न उंदे मालकेँ उप्पर सख्त कारवाई कीती जा ते इ'यां इक खडमल्ली ज'नेही पेई जंदी ऎ जित्थै इट्टेँ दे भट्ठेँ उप्पर जां घरेँ, होटलेँ-ढाबेँ उप्पर कम्म करै दे गी, कम्मै थमां कड्डी दित्ता जंदा ऎ। जि'यां इक इट्टेँ दे भट्ठेँ पर कम्म करने आह्ले ञ्‍यानेँ गी कठुए थमां ट्रक च पाइयै जम्मू दे बस स्टैड पर इ'यां गै छोडी दित्ता जंदा ऎ जे बड्डलै परतियै उ'नेँगी बापस लेता जाग पर कोई बी उंदी सुरत नेईँ लैँदा ते उंदा द'ऊं-त्र'ऊं म्हीनेँ दा मेह्नताना बी नेईं दित्ता जंदा। इस कानून दे तैह्त राजू गी बी अपने घर ग्रां जाना पेई जंदा ऎ। जित्थै उसी लगदा हा जे हून ओह्दी जिँदगी किश उसरी जाग पर परतियै ग्रां आनियै उ'यै डंगर ते खुल्ले दलान गै लब्भदे न। राजू दी जिंदगी च परतियै इक मोड औँदा ऎ जित्थै इक होर डा. रामपाल दे घर कुसै दे आखने पर कम्म करन लग्गी पौँदा ऎ उत्थै ओह्दा छडा मानसक शोशन गै नेईँ होँदा बल्की शारीरिक जातनां बी सैह्न करनी पौँदियां न।जिसलै अति गै होई जंदी ऎ तां घर पेई दी दुआई खाई लैंदा ऎ। बलदेव अपने जागतै गी बापस ली आनदा ऎ। सोचदे न बशक्क उंदे घर गरीबी ऎ पर अपनी औलाद कन्नै बेसम्भ हिरख करदा ऎ। धनी राम हुंदे जतनेँ मूजब इक बारी फ्ही बाल-मजदूरी कनून च थोह्डा संसोधन कीता जंदा ऎ जे जित्थै ञ्यानेँ कम्म करदे न उंदे मालक गी उ'नेँगी किश घंटे पढाना बी होग।कीजे एह् ञ्यानेँ बी पढाई-लखाई थमां पिच्छै नेईँ रे'ई जान। जिसलै इस संसोधन दे बारे च डा. सुशील चंद्र गी पता लगदा ऎ तां ओह् परतियै राजू गी अपने घर ली आनदा ऎ। इत्थै उसी घरै आहला म्हौल गै मिलदा ऎ।डा . सुशील चंद्र ओह्दा दाखला सरकारी स्कूलै च करोआई ओडदा ऎ जित्थै ओह् मतेहान देन गै जंदा ऎ। राजू गी जिसलै बी बे'ल लगदी पढन लगी पौँदा ऎ। जि'यां-जि'यां एह् पढन लगदा ऎ ते बधन-मठोन लगदा ऎ इ'यां-इ'यां गै उसी दुनियादारी दी समझ आन लगी पौँदी ऎ। ते अपने भविक्ख बारै बी सौह्गा होई जंदा ऎ।धनी राम समाज सेवक दी लोकेँ दे प्रति कम्म करने दी लगन थमां राजू इ'न्ना प्रभावत होँदा ऎ। जेह्दा नारा शोशन थमां पढाई-लखाई आह्ली भेठै ऎ।ओह् बी उस्सै गैर-सरकारी संस्था च शामल होई जंदा ऎ। उ'न्न हून दिनै-रातीँ मेह्नत करियै बकील दी पढाई बी पास करी लेई ऎ। शैहर दे मश्हूर बकील चौधरी मसूद दी सरपरस्ती च होर बी मता सेआना बनी जंदा ऎ। आधुनिक भारत समाज दे सब्भै मुकद्दमेँ मुख्त गै लडदा ऎ। थोह्डे समेँ च गै ओह्दी शौह्‍रत इ'न्नी होई जंदी ऎ जे मन्ने-परमन्ने दे बकीलेँ च ओह्दा शुमार होँदा ऎ। अपने हत्थेँ च सच्चे मुकद्दमेँ गै लैँदा ऎ जिसकरी ओह्दी ईमानदारी ते कबलियत गी दिखदे होई उच्च न्यायधीश राजकुमार दे नां गी उच्च न्यायालय च न्यायधीश बनाने दी सफारश भेजदा ऎ जेह्डी मंजूर बी होई जंदी ऎ। न्यायधीश दी कुर्सी पर बौह्ने कन्नै खुशी ते होई पर मनै च संदोख नेईँ मिली सकेआ जिस कन्नै ओह् चैन दी जिँदगी बतीत करदा। उस कुर्सी पर आनियै उसी इ'यां लग्गा जि'यां ओह्दे ओह् सब्भै कम्म अधूरे गै रे'ई गे न जेह्डे उ'न्न करने दा प्रण कीते दा हा। दिनेँ-रातीँ धनी राम हुंदे चलाए दे मिशन गी पूरा करने दा सपना किश पिच्छै पौँदा से'ई होँदा ऎ। जिसकरी उसी बेचैनी ज'नेही सतांदी ऎ। इक दिन फैसला करी लैँदा ऎ जे ओह् इस कुर्सी उप्पर बेइयै कम्म नेईँ करी सकदा ते नौकरी थमां इस्तीफा देइयै धनी राम हुंदी गैर-सरकारी संस्था आधुनिक भारत समाज कन्नै परतियै जुडी जंदा ऎ।धनी राम बी संस्था दी भागडोर इक ईमानदार ते लगन कन्नै कम्म करने आह्ले नौजुआन दे हत्थै थमाइयै सुरखडू होई जंदा ऎ जे हून न्यांऽ गै होग।
            शैलेँद्र सिँह हुंदे उपन्यास सेवाधनी गी समाजै दा अक्स आखना कोई अतिशोक्ति नेईँ होग कीजे इस च समाजै दी स्हेई तस्वीर दी गै गुआडेआ गेदा ऎ। जे अज्ज माह्नू इ'न्ना अराम-परस्त होई गेदा ऎ चाहे घर ऎ जां कोई निजी व्यवसाय कन्नै जुडे दा ऎ। कोई बी आपूं कम्म करियै राजी नेईं ऎ ओह् कम्म कराने आस्तै दूए माह्नू दा गै इस्तेमाल करदा ऎ। अपनी अराम-परस्ती ते मता कमाने दे चक्कर च दूएं गी गलाम बनाई रखदा ऎ। उसलै उसी इ'ब्बी ध्यान नेईँ रौँहदा जे एह् निक्के-निक्के ञ्याने अजेँ उस्स बरेसै च नेईँ पुज्जे दे,जे कम्म करी सकन। एह् इ'यै चांह्दा जे नौकरेँ-चाकरेँ दी लीह् लग्गी दी र'वै जिसकरी दूए दी जान दी परवाह् बी नेईँ करदा।उदी गरीबी दा नाजायज फैदा लैँदे होई उ'नेँगी पढाई-लखाई जां कोई होर कम्म रूज्जगार सखाने दी जिम्मेदारी नेईँ लैँदा बल्के अपने कन्नै जुगडी ते लैँदा पर जिसलै उसी खलाने दी बारी औँदी ऎ तां औँह्दे हत्थ-पैर कम्बन लगी पौँदे न।उसलै एह् नेईँ सोचदा जे उ'न्न बी इस्सै समाजै च होना-जीना ऎ ते चलना-फिरना ऎ। इस उपन्यास च उ'नेँ ञ्यानेँ गी अधार बनाने दा उपन्यासकार दा मकसद उस्स गिनौनी वृति आह्ले माह्नूएं गी सामनै आनी खढेरदा ऎ ते ओह् मासूम ञ्यानेँ जेह्डे अपने बचपन ते जोआनी गी लोकेँ दी सेवा करी-करी खत्म करी ओडदे न।सत्ते-सबेलेँ गै बढेपे दी पौढी चढी जंदे न।लेखक ने खत्म करने ते उ'नेँ बेबस ञ्यानेँ गी न्यांऽ दुआने आस्तै गै इस बिशे गी चुने दा ऎ।बाल-मजदूरी गी रोकना चर्चा दा विशे ते बनदा ऎ पर हर कोई इसगी खत्म करने च इ'न्ना गंभीर नेईँ लभदा,अज्ज बी ञ्यानेँ गरीबी कारण चाहे ओह् शैहर ऎ जां ग्रां होटलेँ-ढाबेँ, इट्टे दे भट्ठेँ पर कम्म करदे जां गलियेँ-कूचेँ च झोले पाइयै कूडा किट्ठा करियै बेचदे लभङन। कोई इ'नेँगी मूंडू बनने थमां नेईँ रोकदा। इंदियां बचपन दियां खेढां, माँ-बब्ब दा प्यार, उंदा मानसक बकास, पढाई-लखाई सब्भ किश पिच्छै रे'ई जंदा ऎ। जि'यां:-
            1.उपन्यासै च चित्रत बाल पात्तर- उपन्यासै च चित्रत बाल पात्तर राजू (राजकुमार) बीरी, काला, रोशन, मंगल बचपन थमां गै ऎसे गुंझलेँ च पलचोए दे न जेह्डे जिँदगी भर दरोडने पर बी नेईँ खुलदे। सारी ध्याडी कम्म करी-करी उट्टी जंदे न पर उंदे आस्तै सुखै दी घड़ी नेईँ औँदी। बचपन च जित्थै ञ्यानेँ मस्ती च खेढां खेढी-खेढी गुजारदे न पर इ'नेँगी बालपुनेँ दी मौज-मस्ती नेईँ मिलदी। इ'यां इस उपन्यासै च बीरी जेह्डा चाई आह्ली हट्टी पर कम्म करदा, नित्त रोज औह्दा मालक निक्की- निक्की गल्लेँ उप्पर उसी मारदा-कुट्टदा ऎ।उपन्यासै मताबक बीरी इक बारी जागतेँ गी ब्हांटेँ खेढदे दिक्खियै आंपू बी उंदे कन्नै खेलन लगी पौँदा ऎ ते दकान दा मालक सरदारी शाह उसी सजा दे तौर पर ऎसी मार मारदा जिस कन्नै ओह्दे मूहं उप्पर फलियां पेई जंदियां न।उपन्यासै मताबक,"एह् हट्टियै पिच्छै दूए जागतें कन्नै ब्हांटेँ खेढै कर'दा हा। सरदारी शाह ने फगडियै द'ऊं-चार सुट्टी टकाइयां।" (सफा- 28) एह् मार उसी जरा सारी गलती पर बी पौन लगी पौंदी ऎ।इ'यां गै सरदारी लाल इक बारी लफ्फडै दी ऎसी लांदा ऎ जिस कन्नै उसलै गै ओह्दा दंद भज्जी जंदा ऎ। जि'यां," इसदे मालक सरदारी ने इक ध्याडे रोहै च आनियै बडलै-बडलै गै लफ्फडै दी लाई ते बीरी मूहै दे भार भुंजै, ओह् जाई पेआ हा। सारा मूहं खूनो-खून होई गेआ हा।" (सफा-161) एह् सब्भै अपने मालकेँ दे सताए दे गै न, राजू बी अपनी मालकन दी जातनाएं थमां तंग होए दा दवाइयां खाई लैँदा ऎ। उसदे शरीर उप्पर बी मारै दे नशान पेदे न। जेह्डी उंदे कन्नै इंदे मालकेँ दी बदसलूकी ऎ। जिसकरी एह् जागत किश सैह्‍मेँ-सैह्‍मेँ ते डरे-डरे दे रौँह्दे न।
             2. लाचारी:-उपन्यासै च इंसान दी लाचारी ते बेबसी दा मार्मक चित्रण होए दा लब्भदा ऎ। मजदूरी च ओह्दी कुसै दे अग्गै बी नेईँ चलदी। राजू, काला इ'न्ने बेबस न जे ओह् कम्म खत्म करियै जिसलै किट्ठे बौँह्दे न तां अपने मनेँ दे दुक्ख-सुक्ख इक-दूए कन्नै फरोलदे होई मनै दे गब्बार कडढदे न। कदेँ उ'नेँगी अपने ग्रां दे ओह् खुल्ले दब्बड, जंगल-जाड चेता औँदे न ते कदेँ घर ते घरेँ दे अपने जीऽ जिँदे सुखी भविक्ख आस्तै घरै दा बाहर आए दे न। राजू ते काला आनो-आनी (हमउमर) होने करी उंदी आपूं चेँ बनदी खासी ही जिसलै बी कम्म निब्बडदा निक्कियां- निक्कियां गल्लां करन लगी पौँदे कीजे उत्थै उंदी सुनने आह्ला कोई नेईँ हा। इ'यां इक रोज भांडे मांझदे होई घरै दियां गल्लां करदे न। उ'नेँगी स्कूल नेईँ जाने दा मलाल बी ऎ पर सभनेँ थमां मता झोरा ते ओह् ग्रांऽ जित्थै पूरी ध्याडी खेढदे रौँह्दे हे कोई रोक-टोक नेईँ ही,"खेढने दा ते सच्चेँ गै बडा मजा औंदा हा पर दिनै जाडै च ते भुक्खे-भाने गै फिरदे रौँह्दे हे ते जां फ्ही ग'रने चुनियै खंदे रे'ह् आं। इत्थै ते पूरा-पूरा दिन कम्म गै करदे रौँह्ने आं। केँई बारी घरै दा बडा चेता औंदा ऎ। पर इक गल्ल ऎ जे इत्थै अस रूट्टी ते शैल बन्न-सबन्नी खन्ने आं। घर ते बस उ'ऎ मक्कै दे ढोडे ते कन्नै दाल-सलूना।" (सफा-37) पर राजू गी घरै आह्ले दा चेता औँदे गै चेह्‍रा हिस्सी जंदा ऎ जे इत्थै ते आपूं शैल खंदा ऎ। घरै आह्लेँ गी किश नेईँ मिलदा," एह् सब्भै किश अस आपूं गै खन्ने आं, घरै आह्लेँ गी ते नेईँ देई सकै दे।" (सफा-37)
          3.शोशन :-उपन्यासै च इ'नेँ जागतेँ उप्पर होने आह्ले शोशन दा जिकर बी बखूबी कन्नै होए दा ऎ जे इंदे मालक इंदे कम्मै दे गाह्की ते हैन पर चम्मै दे नेई। ओह् उ'नेँगी जरा-जरा गल्लां पर चंड-तफ्फा लाने थमां बी पिच्छै नेईँ होँदे। एह् मालक ते इंदे कन्नै इ'यां सलूक करदे न जि'यां इ'नेँगी कम्मै पर नेईँ रक्खे दा बल्के खरीदी लेदा ऎ।पर एह् दिनै-रातीँ उंदी सेवा च हाजर रौँह्दे न।जि'यां राजू, काला, रोशन, बीरी बगैरा इ'नेँ होटलेँ-ढाबेँ उप्पर कोई 7-8 घंटे नेईँ बल्के 17-18 घंटे कम्म करदे न। इसदे बाबजूद बी इंदे कन्नै खुश नेईँ हैन सगुंआ इंदे उप्पर रोह् गै छंडदे न।इ'नेँगी ओह् प्यार नेईँ मिलदा जिसदे हकदार न। इस्सै उपन्यासै च राजू कन्नै ओह्दी मालकन रेखा इ'यां सलूक करदी ऎ जि'यां कुसै जानवरै गी रातीँ'लै घरै बाहर बन्नेआ जंदा ऎ। इस गल्लै दा ध्यान बी नेईँ रक्खेआ जंदा जे इस कन्नै उंदी ऎशोआराम दा पूरा दरोमदर जुडे दा ऎ। एह् इक अह्‍म जीऽ होना चाहिदा ऎ पर इसगी गै बदसलूकी दा शकार बनाया जाग तां उंदे कम्म कि'यां उसरने न।सेवाधनी उपन्यास दा एह् प्रसंग बडा गै हैरानी पैदा करने आह्ला ऎ जे निक्के जागत थमां पूरा दिन कम्म कराने दे परैँत जिसलै रातीँ'लै ओह्दे अराम करने दी बारी औँदी ऎ तां उसदी मालकन रेखा इक परानी ज'नेही खिँध ते चादर बालकनी च बछाने आस्तै आखदी ऎ ते अंदरै भित्त बंद करी लैँदी ऎ," सरकारी क्वाटरेँ दे बाहर, हास्पतालै दी चारदवारी अंदर कूडा-करकट ते क्वाटरेँ दे पानियै कन्नै जंगली घा बी शैल फैले दा ऎ। विस्तरा बछाइयै राजू हाल्ली लेटेआ बी निहा जे अग्गूं-पिच्छूं दा मच्छर पैह्ले गै पुज्जी गे। (सफा-105) एह् सब्भ पढने दे बाद इ'नेँ लोकेँ दे बतीरे पर रोह् चढन लगी पौँदा ऎ।राजू रेखा दे अडब सभाऽ करी हर बेल्लै मसोसे च रौँह्दा ऎ।इत्थुं तगर जे उसी मारी बी लैँदी ऎ। राजू इत्थुआं जाने दे बाद बी इ'न्ना त्राही ते मानसक बमारी दा शकार होई जंदा ऎ जिसलै कोई ओह्दे सिरै उप्पर प्यार कन्नै हत्थ बी फेरदा ऎ तां डरी जंदा ऎ। जि'यां," भारती दा हत्थ अपने सिरै कन्नै छ्होंदे गै राजू त्र'बकियै छटापा मारियै पिच्छेँ होई गेआ। उसी लग्गा जि'यां ओह्दे बालेँ गी फगडियै उसगी कोई मारन लगा होए।" (सफा-105) एह् लक्ष्ण मानसकता दे गै न।
           4.स्वाभिमान:- इस गल्लै थमां नकार नेईं कीता जाई सकदा जे माहनू मूढां थमां गै लालची वृति आह्ला रेहा ऎ बशक्क जि'न्ना मर्जी समेँ दे फेर कन्नै नरमी आह्ला फरेब करै पर अपना मतलब आह्ने पर ओह्दे अंदर स्वार्थ दे बी कुजरदे गै न। इ'यां गै राजू दे स्वाभिमान गी उसलै जोऽ पुज्जदा ऎ जिसलै भारती दी स्हेली पिँकी ओह्दे घर औँह्दी ऎ तां राजू दा कम्म दिक्खियै ट'ऊ होई जंदी ऎ ते राजू गी अपने ज'नेआ गै कम्म करने आह्ला नौकर आनी देने दी गल्ल करदी ऎ। जां ओह्दी निक्की भैन गी नौकर रखने पर जोर पांदी ऎ।राजू दे मनै च ओह्दे प्रति नफरत होन लगी पौँदी ऎ। सोचदा ऎ," ग्रांऽ च हाल्ली बी अगर कोई कंजकां पूजदा ऎ ते उषा गी बी ते ओह्दे थमां बड्डी-बड्डी कुडियेँ गी बी बलाइयै पूजदे न। ते फ्हिरी कंजकेँ गी नौकर रखना 'पाप' निं होग ते होर केह् होग।" (सफा-95) एह् आह्ली गल्ल अजेँ ओह्दे मनेँ च निकली दी नेईँ ही जे इक ध्याडे भारती बी ऎसी गै गल्ल करी ओडदी ऎ. जिसलै राजू अपनी ते भविक्ख दे प्रति जागरूक होई जंदा तां भारती गी लगदा ऎ जे एह् पढी-लिखी गेआ ऎ जिस कन्नै कम्मकाजै च बी फर्क पाबै दा ऎ।भारती दे मनै च औँदा ऎ जे राजू दा व्याह् कराई दित्ता जा तां जे राजू दी घरैआह्ली बी घरै दे कम्मै च हत्थ पोआग। पर इंदियां गल्लां राजू दे स्वाभिमान गी हलाइयै रखी ओडदियां न ते गूढी सोच च पेई जंदा ऎ।"मेँ ते इत्थै कम्म करनां ते तुसेँ मिगी स्हारा दित्ता पर इसदा एह् मतलब ते नेईँ जे मेरी घरैआह्ली नौकरानी गै बनै। मेँ ते अपनी जिँदगी च इ'न्ने उतार-चढो दिक्खे न पर मेरी घरैआह्ली बी इ'यां जून भोगै, इ'यां. ते मेँ कदेँ बी नेईँ चाह्ङ।" (सफा-116) इ'यां उसी भारती उप्पर खिँझ चढन लगदी ऎ ते आखर मैडम बी ओह्दी घरैआह्ली उप्पर नौकरानी आह्ला गै हक्क रखना चांह्दी ऎ।
             5.ञ्यांनेँ दे बधने-मठोने दी चैँता;-ईश्वर दी लीला बी बडी न्यारी ऎ जे जिसलै अमीरेँ दी औलाद बधन-मठोन लगदी ऎ तां उंदियां बासां खुशी कन्नै खिडी जंदियां न उत्थै गै बलदेव दे परिवार च उंदे चेहरे पर परेशानी ते फिकर दियां लकीरां गुढियां खचोई जंदियां न जे ञ्यांनेँ बड्डे माह्नू आंगर गै खंदे न।शकुंतला अपने घरैआह्लै कन्नै घरै दी चैँता करदे होई आखदी ऎ," जागत बी हून बड्डे होई गेदे न। माह्नू आंगर जि'न्ना गै खंदे न।" (सफा-11) कीजे बलदेव दा कम्म बी इ'न्ना नेईँ ऎ उ'यां बी जित्थै ञ्यांनेँ जुआन होवै दे न उत्थै आपूं ढलदी बरेसा च आवै दा ऎ जिसकरी उंदी चैँता जायज ऎ। इस थमां बी बधीक शकुंतला दा बमार होना ऎ। जित्थै बमारी करी घरै च पैह्ले गै पूरी नेईँ पौँदी।
           6. माऊ दी ममता:- माऊ दी ममता गी कुसै बी त्ररकडी पर तोलेआ नेईँ जाई सकदा भामेँ ओह् अमीरेँ दी मां ऎ चाहे गरीबेँ दी।मां दी ममता दी कोई हद्द नेईँ, एह् सीर उमर भर बगने आह्ली ऎ जेह्डी कदेँ नेईँ सुकदी। सेवाधनी उपन्यासै च राजू जिसलै ग्रांऽ थमां शैहर जाने आस्तै अपने परिवार थमां बक्ख होँदा ऎ तां एह् सतरां पढदे होई पाठक बडा गै भावुक होई जंदा ऎ जिस चाल्ली उंदे मनेँ च घरमोल पौँदे न, इक-दूए थमां खिँडना, परिवारै दा इक्कला जागत, त्र'ऊं भैनेँ दा भ्रा ते उ'ब्बी अज्ज शैहर जाइयै इक्कला रौह्ग। जि'यां," घर निकलने कोला पैह्ले शकुंतला ने राजू गी घोटियै अपने गले कन्नै लाई लेआ ते ओह्दी अक्खी च अत्थरुं टपकी आए। शकुंतला दा गला बी भरी आएदा हा ते इस लेई मुट्टी बाजै च गै ओह् राजू गी आखै करदी ही," राजू पुत्तर अपना ध्यान गै रखेआ ते कन्नै मन लाइयै कम्म करेआं।" (सफा-17) फ्ही बी अपना कालजा बड्डा करियै उसी मन लाइयै कम्म करने आस्तै सिक्खमत गै दिँदी ऎ।
            7. आत्मविश्वास:-सेवाधनी उपन्यासै दा नायक राजू (राजकुमार) जेह्डा बचपन च मुंडू बनियै शैहर उधमपुर कम्म करने आस्तै आया हा उ'न्न कदेँ सोचेआ बी नेईँ हा जे उ'ब्बी इक दिन कुतै ऎसी कुर्सी उप्पर बौह्ग जित्थै ओह् फैसलेँ दा नबेडा करियै लोकेँ गी न्यांऽ दोआग करग। जि'यां-जि'यां बक्ख-बक्ख थाह्‍रेँ पर कम्म करन लगदा ऎ इ'यां-इ'यां गै ओह्दे अंदर इक आत्मविश्वास पनपन लगी पौँदा ऎ ते एह् सब्भ पढाई-लखाई दी बदौलत गै ऎ जिसलै धनी राम ज'नेआ समाज सेवक बाल-मजदूरी दे खलाफ मुहिम चलाइयै इ'नेँ बाल-मजदूरेँ गी पढने दा हक्क बी दुआंदे न जे कम्म दे कन्नै-कन्नै इ'नेँगी इंदे मालक पढान बी ज़रुर। इसदा फैदा राजू गी बी होँदा ऎ। राजू घरै दे कम्मै दे कन्नै-कन्नै लगन ते मेहनत कन्नै पढी-लिखियै बकील बनी जंदा ऎ। ओह्दे अंदर आत्मविश्वास आई जंदा ऎ जिसकरी धनी राम समाज सेवक दी गैर-सरकारी संस्था कन्नै जुडने करी उत्तरी भारत दे सब्भै बाल-मजदूरेँ मुकद्दमेँ दी जिम्मेबारी अपने उप्पर लेई लैँदा ऎ। ओह्दे ञ्यांनेँ गी इंसाफ दुआना जेह्डे ओह्दे आंगर इस दलदल च फसे दे न। उंदा दुखडा सुनदे गै उसी अपना बचपन चेता औह्न लगी पौँदि ऎ। उपन्यासै मताबक," उसदे सामनै जिसलै बी कोई बाल-मजदूरेँ ते शोशन दी गल्ल छेडदा तां उसी अपना बचपन चेता आई जंदा ऎ।"( सफा-17) राजू दे अंदर आत्मविश्वास गी दिखदे गै धनी राम समाज सेवक अपनी संस्था आधुनिक भारत समाज दी जिम्मेबारी राजू दी गै सौँपी दिँदा ऎ।
           8. बाल-मजदूरी गी खत्म करने दे सुझाऽ:-इस गल्लै गी नकारेआ नेईँ जाई सकदा जे साहित्यकार जित्थै साहित्य रचेता ऎ उत्थै गै समाजै च व्यापी दी समस्याएं कन्नै निबडने दे सुझाऽ बी दिँदा ऎ। जि'यां इस उपन्यास च उपन्यासकार शैलेँद्र सिँह होर बाल-मजदूरी समस्या गी लेइयै पाठकेँ सामनै आए न तां उ'नेँ फैली दी समस्या दे तत्थ-आंकडे शीशे आह्ला लेखा स्पश्ट दस्से दे न जे दुनिया च 24 करोड थमां बी जादा ञ्यांने कम्म करै दे न ते सभने थमां मती संख्या भारत च ऎ। संयुक्त राष्ट्र दी ञ्यांने आह्ली शाखा दा मनना ऎ जे अस्सी (80) प्रतिशत थमां जादा बाल- मजदूर ऎसी थाह्‍रें उप्पर कम्म करदे न जित्थै पुज्जना बी मुशकल ऎ जि'यां खेतरेँ, जंगल-जाडेँ च जित्थै डंगर चारन जंदे न।एह् अपने घरेँ च बाल-मजदूरी दे शकार न इंदे उप्पर प्रतिबंध लाना बडा मुशकल ऎ। पर जेकर एह् 14 ब'रेँ थमां लौह्के ञ्यांनेँ कम्म करदे न तां एह् इल्म थमां मैह्‍रुम होई जंदे न ते एह् गरीबी करी पढाई-लखाई थमां कम्मै गी जादा तबज्जो दिँदे न। लेखक दा एह् मनना ऎ जेकर एह् बाल-मजदूर पढन जाने थमां पैह्ले निक्के-निक्के कम्म करी लैन तां इंदी विकास वृति आस्तै बी फैदेमंद ऎ जि'यां स्कूल जाने थमां पैह्ले लोकेँ दे घरेँ च अखबार सु'ट्टना, स्कूलै दियेँ छुट्टियेँ च कोई होर निक्का-मुट्टा कम्म करी लैना एह्दे च कोई हर्ज बी नेईँ ऎ सगुआं उंदे शरीरिक ते मानसक विकास च बादा गै होँदा ऎ। ते इक-दम बाल-मजदूरी खत्म करने कन्नै केँइयेँ दे घरेँ दे चु'ल्ले सिल्ली सकदे न। एह् द'ऊं धारी तलबार ऎ। जि'यां ," जागतेँ दे कम्म करने गी अस इ'यां दिखचै जे एह् इक लैन (line) ऎ जिसदे इक सिरे उप्पर इ'नेँ निरा शोशन ते नकारात्मक कम्म न। ते दूए सिरे उप्पर इ'नेँ ञ्यांने आस्तै पढाई-लखाई, खेढने-कुद्दने गी बिना कुसै रुकाबट दे बढाबा देना ते बाकी उ'ब्बी सारे कम्म जेह्डे विकास-वृद्धि आस्तै फैदेमंद होँदे न। इ'नेँ दौँने सिरेँ दे विच होर बाकी सारे कम्म उं'दी नोइत दे स्हावै कन्नै रक्खे जाई सकदे न।" (सफा-115) उ'नेँ सबभै गल्लेँ दा ध्यान रक्खेआ जा जिस कन्नै कोई नक्सान नेईँ होवै।
           9. शीर्शक दी व्याख्या:- सेवाधनी दा शाब्दिक अर्थ सेवा करने च धनी अर्थात सेवा च कोई कसर छोडने आह्ला नेईँ। उपन्यास दा शीर्शक अपने कथानक मताबक पूरा न्यांऽ करदा ऎ। राजू (राजकुमार) जेह्डा बचपन च ते पैह्ले लोकें दी सेवा छडी तन, मन कन्नै करदा ऎ पर जुआन होइयै बकील बनने पर ओह् धन कन्नै बी लुकाई दी सेवा करन लगदा ऎ। जेह्डे लोकेँ कोल पैहे दी तंगी होँदी ऎ उंदे मुकद्दमें मुख्त गै लडदा ऎ। इ'यां तन, मन, धन कन्नै सेवा करदे होई सेवाधनी खुआने दा हक्क रखदा ऎ। उपन्यास दा शीर्शक बिल्कुल सार्थक ते कथानक कन्नै मेल खंदा ऎ।
           10. भाशा:-उपन्यास च बरतोई दी भाशा आम बोलचाल दी भाशा ऎ। कुतै बी अश्‍लील जां कलिश्‍ट शब्देँ दी बरतून नेईँ होई दी सगुआं सरल भाशा दा प्रवा कथानक गी गति दिँदे होई कडी कन्नै कडी जोडदे होई मकाम तगर लेई जंदा ऎ।
             निश्‍कर्श:-निश्‍कर्श दे तौर पर जे एह् आक्खेआ जा जे एह् विशे बडा गम्भीर ऎ जे अज्ज कनून लागू होने दे बाद बी ओह् ञ्यांने उ'आं गै ढाबेँ उप्पर जां अफसरेँ दे घरेँ मुंडू बने दे कम्म करै दे न। एह्दे च सरकार ते अस लोक जदूं तगर थोह्डे इ'यै ज'नेह् विशे उप्पर गम्भीर नेईँ होगे तदूं तगर एह् समस्या बनी दी गै रौह्नी ऎ। सरकार ते शायद गम्भीर ऎ इस बाल-मजदूरी गी रोकने लेई पर हून इक बारी फ्ही सर्वे करोआया जा'रदा ऎ जे कोई बच्चा अनपढ नेईँ रौँह्ना चाहिदा इस च इत्थै बी साढा अपना गै दोश ऎ अस उ'नेँगी कोई स्हेई जानकारी नेईँ दिंदे जिसकरी सैह्जोग नेईँ होने करी दिक्कत आवै दी ऎ।
           उपन्यासकार शैलेँद्र सिँह हुंदे अग्गै गुजारिश ऎ जे इ'यै जनेए विशे लेइयै औँदे रौँह्न जिसकरी पाठकेँ गी नित-नमेँ विशे पढने गी मिलङन।
हे मानव ! 
मत इतराह इतना अपनी बुलंदी से,
कि वक़्त तुम्हारा है, 
 
हमने तो हाथों की बंद मुट्ठी से, 
वक़्त को फिसलते देखा है।
 
समुंद्र की लहरों को चीरने वालों को,
किनारों में डूबते देखा है। 
 
दूसरों का सहारा वनने वालों को ही
 बे-सहारा होते देखा है। 
 
खुल जाते है क़िस्मत के बंद दरवाज़े,
क़िस्मत को भी बदलते देखा है।
       ( डॉ. चंचल भसीन ) 
ज़िंदा होने दा एहसास होना चाहिदा
जिसकरी लिखन लगनीं
माहनू पर शंगारक कवता
जेह्डा छल-छलिद्दर/कपट, झूठ-जूठ, मार-कटाई,
हिंसा-भ्रष्टाचार कन्नै भरे भरोचे दा ऐ
बड़ा शैल लगदा,
दिखने गी
सभनें गी अपनी बक्खी खिचदा ऐ,
मनमोह्दा 
सारेंगी अपने चबक्खै बठाई रखदा ऐ
जिसलै उसदा मुआंदरा तुआरनियां,
सारी खूबियें कन्नै
ख़ूबसूरत उतरदा ऐ, 
खिड़खिड़ हसदा ऐ
सफ़ेदपोश बड़े ख़ुश होंदे न
हत्थ लुआरी-लुआरी वाह-वाही करदे न
पता नेईं चलदा कुसलै
कि मेरी का'न्नी गी भन्नी दिंदे न
सारी स्याही काकलै पर डोली ओडदे न
जिसी दिक्खी बड़ा घटोनी
जे इ'यो ते ऐ ओह् मुआंदरा?
फ्ही कि नेईं मनदे।
    'देई दे’
मिगी मेरी जिंदगी दी ब्हार देई दे
माऊ दा प्यार ते बब्बै दा दुलार देई दे
जिंदगी दी धुप्प ते छांऽ देई दे
मिगी मेरे जीने दा सार देई दे।
             मिगी मेरी जिंदगी दी ब्हार देई दे।
सोचने दी सच्ची सौग़ात देई दे
अक्खर मेरी झोली बेशुमार देई दे
सभनें दी बना ऐसी व्यवहार देई दे
जीवन होवै साकार, ऐसा बरदान देई दे
            मिगी मेरी जिंदगी दी ब्हार देई दे।
द’ऊं बेल्ले दी रूट्टी दा जुगाड़ देई दे,
मंगां नेईं किश, चरणें च थाहर देई दे
बागें च भांत-सभांतड़े फुल्लें दी ब्हार देई दे
आपूं चें सभनें गी प्यार देई दे
            मिगी मेरी जिंदगी दी ब्हार देई दे।
            माऊ दा प्यार ते बब्बै दा दुलार देई दे।।
                      (डॉ. चंचल भसीन)
     “मां”
माँ-माँ मिं गल्ल सनाऽ, 
की गेई तूं ओह्के थाह्र,
जित्थुआं नेईं परतोंदा कोई घर। 
बिट्ट-बिट्ट दिक्खदा, तुगी बेह्ड़ा,
कदूं औनै, हुन तूं ढेरै। 
चौका नेईं, हुन कोई कड्डै,
सत्त-सबेल्लै, नेईं कोई उट्ठै। 
सुच्ची रूट्टी, कु’न्न पका,
ख़ुशी-ख़ुशी, सभनें गी खलाऽ। 
हर’लै रौंह्दा, इ’यै भेड़, 
लग्गे दा, भांडें दा ढेर। 
रक्खी दी तेरी, हर इक शैह्,
बलगै दी ऐ, तेरी राह्। 
      हिक्खी तेरी हर’लै रौह्ंदी,
      की नेईं तूं घर परतोंदी?
मड़िये,फेरा ते कदें पायां,
सभनें गी फ्ही जीना सिखायां।
       फड़ी लेई ऐ तूं कैसी अड़ी, 
      तेरे बाज  नेईं निकलदी घड़ी। 
फ्ही आइयै घरै गी सजायां। 
जीने दी आस जगायां। 
      माँ-माँ मिं गल्ल सनाऽ, 
की गेई तूं ओह्के थाह्र,
जित्थुआं नेईं परतोंदा कोई घर। 


    ( डॉ. चंचल भसीन)
मन कैसा झल्ला ऐ
सारें दी मनदा चलदा ऐ
पर अपनी जिसलै करदा ऐ
फ्ही रत्ती निं कुसै दी सुनदा ऐ
तां सारें दी नजरी चढ़दा ऐ।


मेरे मनै  इक रट्ट लेई रट्टी ऐ
जे सनानी सारें गी सच्ची ऐ
बशक्क लग्गै सभनें गी कच्ची ऐ
भामें प्होना पवै डाह्‌डी चक्की ऐ ।
 
केईं आखन पढ़ी इन्न पुट्ठी पट्टी ऐ
एह् आखै – इ'यै सच्ची फट्टी ऐ
गल्ल एह् बिल्कुल पक्की ऐ
इ’न्नै इस्सै नै लेआ सब खट्टी ऐ ।


डोगरी कविता च बरखा                                    (डॉ. चंचल भसीन)                          
   कविता दा सिद्धा सरबंध मनै च उसरने आह्ले कोमल भावें कन्नै ऐ, जेह्ड़े माहनु दे मनै च आप-मुहारे पनपदे न। एह् जीवन दी गै प्रतिक्रिया होंदी ऐ। पर एह् प्रतिक्रिया दमागी तर्क दलीलें राहें नेईं होंदी बल्कें एह्दा सरबंध मनुक्खें दियें सूखम सोच-भावनाएं कन्नै ऐ। कविता दा रूप-सरूप छड़ा ओह्दे लय-ताल जां भाशा दी रोचकता च गै नेईं होंदा। कविता दा मकसद बी होंदा ऐ ते कविता शब्दें दी मनें गी छूह्नें आहली रचना ऐ जेह्ड़ी सचाई गी साढ़े सामनै उ’यां गै गुहाड़दी ऐ जि’यां कोई चित्रकार रंगें कन्नै साढ़े सामनै इक चित्र खड़ेरी दिंदा ऐ। जेकर गल्ल कीती जा डोगरी कविता दी तां हिंदी आहला लेखा डोगरी दा आदिकालीन साहित्य बी कविता थमां गै शुरू होए दा ऐ। डोगरी कविता दा एह् सफर निरंतर गति कन्नै चलदा आवै दा ऐ। ते अज्जै तगर कोई ऐसा विशे नेईं ऐ जिस च डोगरी दे कवियें अपनी कलम नेईं चलाई। भामें ओह् गल्ल करचै मुंढ़ले कवियें दी जां आधुनिक कवियें दी। डोगरी कविता इक नदी आंगर लगातार बगदी जा’रदी ऐ। जेकर गल्ल करचै डोगरी कविता च बरखा दी तां एह् विशे बी कवियें दी कान्नी थमां बचे दा नेईं ऐ।                         
     बरखा दा नां लैंदे गै मनै च ख़ुशी दी लैह्र आई जन्दी ऐ। हर इक जीव-जैन्तु दे मुहां उप्पर रौनक नजर औंदी ऐ, गर्मी कन्नै जेह्ड़ी पैह्लै हर इक शैह् बेहाल होई दी अम्बरै आह्ली बक्खी दिक्खै दी होंदी ऐ ते बरखा दियां एह् ठंडियां- ठंडियां फुहारां पौन्दियाँ न तां धरती दा नजारा गै दिक्खने आह्ला होई जंदा ऐ, शमानै उप्पर बद्दलें दी गड़गज्झ कन्नै, काले-काले बद्दल इक नमां गै रूप लेइयै औंदे न। चबक्खै सैले खब्बलें दे बछैन विछी जंदे न। ओह् खुबसूरत नजारा दिक्खियै कवि दा मन बी विचलित होई जन्दा ऐ। किशन स्मैलपुरी हुंदी कविता इस गल्लें दी नशानदेही करदी ऐ:-                 
ओह बरखा दी रानी आई,                                            ओह बरसात सुहानी आई,            
बद्दल घनोते, काले-काले                    
पृथ्वी जल-थल करने आहले,         
धारां-धारां मस्ती छाई,                  
ओह बरखा दी रानी आई......        
सैली धरत ते सैल्ले बुह्टें,        
झडियें मिट्ठी रिम-झिम लाई,        
ओह बरखा दी रानी आई..........        
डिग्गल गरजे बिजली मिलकी,         
रोई बजोगन बिजली-बिजली,   
सज्जन शैहर ते आपूं जाई,        
ओह बरखा दी रानी आई............                                        
   कवि इक होर रचना च बरखा दा वर्णन करदे होई आक्खदे न जे डिड्डुयें दे घर मौजां होई जन्दियाँ न, मोर बागें च पालां पान लगदे न, पिंघां पेई जन्दियाँ न, पपीहे राग मल्हार गान लगदे न, जेह्ड़े कुप्पड़ गर्मी कन्नै भरड़ोई गेदे हे उब्बी ठंडोई गे न:- जि’यां                                  
रुत्त बरखा दी आई चैन्चलो,
रुत्त बरखा दी आई,                
बिजली मिलकी धूड़ां छाइयां,   
झड़ियें मौज बनाई, चैन्चलो,        
रुत्त बरखा दी आई...........        
डिड्डुयें घरें, बधाइयां आइयां,        
मोरें पालां पाइयां                         
तरी पेई मरगाई चैन्चलो,                
नारें रेशमी पींघां पाइयां                +++++++++++++++++++                                                     घर-घर रौनक छाई, चैन्चलो,         
रुत्त बरखा दी आई.........                
मस्त पपीहे गान मल्हारा,                 
नारें छोडियै सब्भै कारां                               
रलियै मौज मनाई, चैन्चलो,        
रुत्त बरखा दी आई.........                
भखे दे कुप्पड़ फ्हरी ठंडोए,        
ठंड कालजै पाई, चैन्चलो,                
रुत्त बरखा दी आई.........।         
   डोगरी दे कवि रतन भारद्वाज होरें बी अपनी इक रचना च सौन म्हीने औने आह्ले बद्दल, कुदरती नजारें दा खूबसूरत चित्रण कीते दा ऐ जे काले बद्दले गी दिक्खदे गै मोर कियां पालां पान लगी पौंदे न:-                         
धारें-धारें धूड़ां छाइयां
गासै बद्दल छाई गेआ,                
पालां पांदे मोर न बागें 
सौन म्हीना आई गेआ,                
धारें-धारें धूड़ां छाइयां.............        
रूप छैलपा मैह्क खलारै,                
पेई गेइयां न पीन्ह्गां सारै,                
शदिक्खी नारां बनी धनियां चन्न बी शरमाई गेआ,                        
पालां पांदे मोर न बागें.............        
बूदें-बुँदे पौन फुहारां, 
मनें च उग्गी पेइयां ठारां,                
फर-फर करदा ब्हाऊ दा 
झोंका ठंड कालजै पाई गेआ,        
पालां पांदे मोर न बागें...............        
भौरे अपने भाग सराह्न्दे,                
फुल्लें गी दिक्खी गुन-गनांदे,        
रंग-बरंगी तितलियाँ दिक्खी 
मन मेरा भरमाई गेआ।                
पालां पांदे मोर न बागें..................                                        
   टटुए दे फुल्ल कविता संगैह दी कविता ‘बरखा दी रुत्त’ दे कवि विजय शर्मा होर बरखा दा बखान करदे होई आक्खदे न जे बद्दलें कन्नै गास घटोई गेआ ऐ जिस कन्नै चबक्खै ठंडी-ठंडी बाऊ दे फनाके चलन लगी पौंदे न। चबक्खै मस्ती छाई जन्दी ऐ। गर्मी कारण भुब्बल उट्ठी दी ही बरखा करी उब्बी नचिल्ली होइयै बेई जन्दी ऐ, गर्मी ने जेह्डा जोर थम्मे दा हा उब्बी घटी गेआ ऐ:-                        
बद्दलें कन्नै गास घटोआ,                
काली न्हेरी छाई                        
ठंडे-ठंडे चलन फंडूके,                
रुत्त बरखा दी आई।                  
धारें बिच्चा नाडू छुड़कन,                
रंग-बरंगे पैन्छी गुड़कन,                
बेल्लीं-बुह्टें जाड़ें फुल्लन,                
सूटें दे मुहँ भरियै डुल्लन,                
सखियें रलियै मिलियै दिक्खो,        
पीन्ह्ग लोआरै लाई।                
बद्दलें कन्नै गास घटोआ,                
काली न्हेरी छाई,                        
मस्ती कन्नै झुल्लन झौंगर,                
थाहरें-थाहरें फुट्टी पौंगर,                
ठंडी-ठंडी पौन फुहारां,                
धुड़-मधूड़ी लब्भन धारां,                
जाड़ें अंदर मोर कूकदे,                
पाहल सुहामी पाई,                        
बद्दलें कन्नै गास घटोआ,                
काली न्हेरी छाई।                        
नदियें नालें चढ़ी जुआनी,                
चलती दे गल्ल सोभै गान्नी,                
धन्न मालका तेरी माया,                
स्रिश्टी अंदर खेल रचाया,                
कण-कण अंदर जल-थल कीता,        
ठंड कालजै पाई,                        
बद्दलें कन्नै गास घटोआ,                
काली न्हेरी छाई.........                                                        
  कवि छड़ी बरखा कन्नै होने खुशहाली दा बखान गै नेईं करदा बल्कें ओह् उस कन्नै होने आहली तबाही बारै बी फिक्रमंद ऐ जे बरखा केई गरीबें लेई काल बनियै बी औंदी ऐ, विजय शर्मा हुंदी गै दुई कविता:-
बद्दलें कन्नै गास घटोआ ,                
काली न्हेरी छाई,                        
ढलेआ सौन गरीबें गित्तै,                
काल नशानी आई,                         
बद्दल बटांदा भेष बझोंदा,           
यमदुतें दा फेरा,                        
बिजली दे मलकारें कन्नै ,                
पलें च पांदे घेरा,                        
इंद्र जी खुशियें नै नचन,                
करदे जाह्न तबाही,                        
ढलेआ सौन गरीबें गित्तै,                
काल नशानी आई,                         
मते चिरै दी होआ दी ही         
गर्मी नै जिंद कोला,                   
बे-क्यास ब’रेआ ऐसा,                
कोठू होई गे खोला,                        
अगले सालै तोह्ड़ी भलेआ,        
गेआ ई सैन्ख बजाई,                
ढलेआ सौन गरीबें गित्तै,                
काल नशानी आई,                        
दिक्खो ध्याड़ीदार बेचारे,                
होई गे सारे बेह्ले,                        
बिच्च नालियें गोते खंदे,                
जाहन संतरें केले,                        
फ’ड़ियें आह्ले आक्खन सब्जी,        
मुफ्त गै लेई जाओ भाई,                
ढलेआ सौन गरीबें गित्तै,                
काल नशानी आई,                        
अम्बर दिक्खी सहारा होंदा,        
बदल दना किश फटेआ,                
अंदर दिक्खी ढिड्ड फ़कोआ,        
त्रिप त्रिप नेईं हटेआ,                
अंदर बरखा, बेह्ड़े निम्बल,        
कैसी पेई ऊ फाही,                        
ढलेआ सौन गरीबें गित्तै,                
काल नशानी आई।                
    डोगरी दी प्रसिद्ध कवित्री श्रीमती विजया ठाकुर होरें बी अपनी कविता च बरखा दा बड़ा सुहामा वर्णन कीते दा ऐ, जे बरखा दी इक-इक बूंद माहनु आस्तै सलक्खनी, ते आस बनियै औंदी ऐ, कविता दिक्खो:-                
सैल्ले परवत दब्बड़-जाड         
करदी बरखा दी हर धार,         
छर-छर बगदे नदियें नालें
कीता धरती दा शंगार,.              
रौनक  लगी थाह्रो - थाह्र
आई ऐ बरखा आह् ली ब्हार।       
निमते होई गे रुक्ख ते बूह्टे
बेलें पर फुल्ल खंदे झूटे,
छैह् - छैह् मिट्ठे नाड़ू बगदे
डाह्डी मस्ती मनै च भरदे,
त'वी बझोंदी प्रेम दीवानी 
अशकै अल्लढ़- जन मुटेयार,.....
रौनक लग्गी थाह् रो थाह् र
आई ऐ बरखा आह् ली ब्हार।।
लैह् री - लैह् री बरखा बरदी
खेत्तर- खुम्बे सुच्चे करदी,
इक -इक पत्तर चु"म्दा गास 
बूँदें भ"रिये हिरख सगात 
जि"या अम्मा हिक्कड़ू लाइयै
करदी बच्चड़ुयें गी प्यार,......
रौनक लग्गी थाह् रो थाह् र 
आई ऐ बरखा आह् ली ब्हार।
इक - इक बूंद सलक्खनी आई
सभनें दे मन आस जगाई,
सज्जी नारां थाल सजान
भांत- सभांते दे पकवान,
रसदा - बसदा र'वै एह् म्हेशा
साढ़ा सुख भरेआ संसार,
रौनक लग्गी थाह् रो थाह् र
आई ऐ बरखा आह् ली ब्हार।।
बिशन सिंह दर्दी होरें बी बरखा दा वर्णन अपनी इक कविता च इस चाल्ली कीते दा ऐ जे जिसलै बरखा औंदी ऐ तां केईयें दे कच्चे घर कोठू चौन लगी Aaaaaaaaaaपौंदे न, कविता इस चाल्ली ऐ:-                                        
 कच्चे कोठे टपरे चौन,.                                        
कंधां कोट बनेरे ढ़ौन,                                         
झड़ियां लाई-लाई ब’रदा सौन,                                
सारै जलथल करदा सौन,                               
 कुडियैं-चिड़ियैं हिरख प्यार,            
राड़ें दी हुन मुक्की ब्हार,                                               
होई सैलतन थाहरो-थाहर,                                             
तिल, मांह, मुंगी कन्नै जोआर,                                      
भिन्डी, भट्ठे मर्च करेले,                                                  
थां थां मस्ती छाई गेई बेलैं,                                            
घ्यो कंडोलियां, कद्दूं अल्लां,                                        
छान चबक्खै पांदियाँ मल्लां,                                       
पानो-पानी करन चफेरै,                                               
टप-टप करदियाँ बूंदां पौन,                                       
झड़ियां लाई-लाई ब’रदा सौन, सारै जलथल करदा।        
    कृष्णा मगोत्रा होरें अपनी कविता च बरखा दा जिकर खुशहाली दे तौरै उप्पर कीते दा ऐ जे इस मौसम च जित्थै माहनु ख़ुशी कन्नै पसोई-पसोई पौंदा ऐ, उत्थै गै पैन्छी-पक्खेरू बी गीत गान लगी पौंदे न:--                                   
सौन दा म्हीना ते रित्त खुशहाली,                             
निक्की-निक्की बरखा ते छाई हरेआली,                                      
होर पखेरू गांदे गीत ब्हारी,                                       
तोता ते मैना गांदे अपनी कब्बाली मस्ती गै मस्ती चौह्नें पासें छाई दी,                                                           चादर लपेटी लेई अंबरै ने काली,                                  
सौन दा म्हीना ते रित्त खुशहाली............                        
    जिन्दे कैंत परदेशी न उंदी नारें लेई बरखा, काले बदल उदासी दा प्रतीक बनियै आई जंदे न, डोगरी दे मन्ने-परमन्ने दे कवि तारा दानपुरी होर लिखदे न:-                                         
कालें बद्दलें न्हेरा पाया,                                            
अज्ज फ्ही तेरा चेता आया,                                  
रुनकु’न रुनकु’न बरदी बरखा,                               
अक्खियें कोसा नीर र’लाया,                               
सतरंगी पीन्ह्गै पर बेहियै,                                   
सज्जन असेंगी मिलनै आया,                                         
तेरे बाजू जीना मुश्कल,                                               
कु’न जानै एह् दुःख पराया।            
    इ’यां गै सीता राम सपोलिया हुंदी कविता ऐ जिस च इ’नें वर्णन कीते दा ऐ जे जिन्दे कैंत परदेश न ते ओह नारां किस हाले जिन्दियाँ न, कविता इस चाल्ली ऐ:-                                   
सौन सुहामा ई गरजै-गड़कै,                           
निक्कियां-निक्कियां नै पौन फुहारां,                          
कैंत नै जिन्दे नित्त परदेसी,।                                      
केह करी हिले बो जिंदियाँ,                                        
गीत मिलन दे न गांदियाँ कोयलां,                                   
आई गेइयाँ फ्ही हिरखी नै ब्हारां                          
सज्जनें बाह्ज जग ऐ बरान्ना,                                    
कु’न बुज्झै अज्ज दिल दियां सारां।
    इंदी गै इक होर कविता दियां सतरां:-                                    
रिम-झिम, रिम-झिम बरसै बदली,                             
मन इक्कला दुखिया कलपांदा,                                    
मेरी नै छातिया ङार बलै दे,                                              
नेईं कोई अपना जो म’लमां लांदा।   
    खीरै च एह् आक्खना चाह्ग जे डोगरी कविता च बी बरखा दा वर्णन बखूबी कन्नै होए दा ऐ।                                        --------------------                                                                                                                                    
                       (डॉ. चंचल भसीन)                                  
' दलित साहित्यकारों का डोगरी गद्य साहित्य में योगदान' ( डॉ. चंचल भसीन)
“दलित साहित्यकारों का डोगरी -गद्य साहित्य में योगदान"
                              डॉ. चंचल भसीन
  समकालीन परिस्थितियों को जब एक साहित्यकार अपनी कृतियों के माध्यम से व्यक्त करता है तो वे उस समय अपने वक्त का आईना होता है। ये सब हमें साहित्य से ही पता चलता है कि व्यक्ति उस समय कौन सी बुरी-भली परिस्थितियों को भोग रहा था। साहित्यकार एक सम्वेदनशील व्यक्ति है और समय की गतिविधियों से प्रभावित होकर रचना ही नहीं करता है। वे सिर्फ साहित्य की रचना ही नहीं करता बल्कि उसके निपटारे के सुझाव भी देता है। उस समय ये नहीं देखा जाता कि साहित्यकार कौन सी जाति के साथ सम्बन्ध रखता है और कौन सी जाति समस्या के साथ जूझ रही है उस समय सिर्फ उपाय तलाशने  की ओर ध्यान केन्द्रित किया जाता है। जैसे कि भारत देश में विभिन्न जाति के लोग मिलजुल कर संतोष के साथ रहते हैं ओर अपने देश को उन्नति की ओर ले जा रहे हैं। ऐसे ही साहित्य की संरचना में भी सभी जातियों ओर धर्मों के लोग संगठित होकर भारत को समृद्ध ओर मजबूत साहित्य देने में योगदान दे रहे हैं। चाहे वे किसी भी जात के हो। ओर साहित्यकार उसी परिस्थितियों से प्रभावित होता है जो परिस्थितियाँ समाज को नुक्सान पहुंचाती हैं और साहित्यकार का कर्तव्य बनता है कि वे उन बुरी अलामतों से लोगों को बचा कर ले जाए और ये भूमिका वे बहुत अच्छी तरह से निभाता भी है। वे चाहे किसी भी जाति या भाषा का क्यों न हो पर इस समय मैं बात उन दलित साहित्यकारों की कर रही हूँ जो डोगरी भाषा में अपनी सक्रीय भूमिका निभा कर योगदान दे रहे हैं जिन्होंने अपनी सूझ-बुझ ओर तीव्र कलम के साथ डोगरी साहित्य को समृद किया है और कर रहे हैं। ये साहित्यकार वेशक गिनती में कम होंगे पर इनका साहित्य में बहुमूल्य योगदान है ओर दूसरे साहित्यकारों के साहित्य से मुकाबला भी करता है। क्योंकि दुसरे साहित्यकार तो परिस्थितयों से प्रभावित हो कर साहित्य की सृजना करते है पर दलित साहित्यकार इन परिस्थितियों को भोगकर अपने मन के भाव व्यक्त करता है। जिस कारण दलित साहित्यकारों का साहित्य सामाजिक धरातल के साथ जुड़ा हुआ ओर उच्च श्रेणी का बनता है। डोगरी साहित्य की आज ऐसी कोई विधा नहीं है जिस में साहित्यकार अपना योगदान  नहीं दे रहा। चाहे वे गद्य-विधा या पद्य विधा, उन सब में वे सक्रीय है। उनमें जिन साहित्यकारों का नाम हम बड़े गर्व के साथ ले सकतें हैं उनमें शिव राम ‘दीप’, ज्ञान चंद डोगरा, नरसिंह दास, जोगिन्दर पाल ‘जिन्दर’ कृष्ण लाल मस्त, शैलेन्द्र सिंह, डॉ. चंचल भसीन, डॉ. कुलदीप डोगरा, डॉ. मनोज हीर, डॉ. अंजू रानी, शमशेर लाल, बविता रानी, डॉ. राधा रानी, प्रदीप पंगोत्रा, आदि हैं। ये साहित्यकार हर क्षेत्र में अपना योगदान दे रहे हैं। डॉ. शिव राम दीप ने डोगरी पद्य साहित्य में अपनी श्रेष्ठ रचनाएं दी हैं जिस कारण उन्हें राज्य की कल्चरल अकादमी, ओर साहित्य अकादमी नमीं दिल्ली के अवार्ड भी मिल चुके हैं। 
  पत्र को आगे बढ़ाने से पहले मैं यह स्पष्ट कर देना चाहूंगी कि यह पत्र उन दलित साहित्यकारों पर आधारित है जो गद्य साहित्य में अपनी रचना पाठकों को दे रहे हैं उनमें गिरधारी लाल राही, शैलेन्द्र सिंह, डॉ. चंचल भसीन, डॉ. कुलीप डोगरा, जोगिन्दर पाल ‘जिंदर’ डॉ. राधा रानी, डॉ. अंजू रानी, डॉ. मनोज हीर, शमशेर लाल आदि है। यहां पर अब बात उन साहित्यकारों के रचित साहित्य की करना चाहूंगी। सबसे पहले गिरधारी लाल राही जो कहानीकार के रूप में अपनी प्रथम पुस्तक ‘फुल्ल ते कंड़े’ (फूल और कांटे) सन् 2015 में लेकर आए पुस्तक में कुल 21 कहानियां जो इनकी जिन्दगी के तजुरबे हैं जो पाठक को सोच में डाल देते हैं। वैसे तो जे बहुत समय से साहित्य लिख रहे हैं। पर लगातार लिखना इन्होंने सेवानिवृत होने के पश्चात ही आरम्भ किया। संग्रह की पहली कहानी ‘समाधी’ (समाधि) जिसमें कहानी की नायिका ‘वीरो’ को दुनिया के बनाए हुए कानून रास नहीं आते तो वह आत्महत्या कर लेती है क्योंकि उसे शरीर में खुजली है और बैध के कहने पर कि इन्हें कोढ़ जैसी बीमारी है और छूत की है। सबको इस से बचने के लिए निर्देश देता है यहां तक की उसे बच्चों से भी नहीं मिलने दिया जाता। पर जब वह आत्महत्या कर लेती है तो उसके पश्चात समाधि बनाकर पूजने लगते हैं। ‘हिरखै दे अत्थरूं’ (प्यार के आंसू) बेजुबान पंछी की कहानी है जिनको व्यक्ति अपने शौक के कारण बंदी बनाकर रख लेता है हर जीव-जन्तु अपने परिवार के साथ खुली फिजा में रहना चाहता है। इस दुखांत को दर्शाने के लिए  कहानीकार ने एक तोते को जरिया बनाया है। ‘ओह् बावा कु’न हा’ (बाबा कौन था), जदूं जदूं बैर पक्के (जब-जब बेर पके), फुल्ल ते कंड़े (फूल और कांटे) संग्रह की शीर्षक की कहानी है जिसमें कहानीकार ने रिश्तों के बीच स्वार्थ को बहुत ही खूबसूरती से वर्णन किया है कहानी का पात्र अपने परिवार की जिम्मेदारियों को निभाते-निभाते, अपने छोटे भाई-बहनों के घर बसाते-बसाते खुद शादी नहीं करता पर आखिर में सभी अपने-अपने घरों में व्यस्त हो जाते हैं तो उसे वृदाश्रम का सहारा लेना पड़ता है। ‘हासे ते अत्थ्रूरूं’  (हंसी और आंसू), ‘कांए दा आह्लडा’ (कौवे का घौंसला), ‘बक्खरे-बक्खरे रूप’ (अलग-अलग रूप), गोरख धंधा, ‘खुट्टा सिक्का’, लाड-प्यार, ओपरे-ओपरे लोग (अनजान लोग), आदि कहानियों में कहानीकार ने आम मनुष्य की बात की हुई है जो तंग-दिली समाज में अपना अस्तित्व बचाने के लिए उन शक्तियों से लद रहा है जो उसे बेहतर जीवन नहीं भोगने देते। इनकी कहानियाँ समाज से जुडी हुई हैं।
   दलित साहित्यकार भी संसार की विभिन्न भाषाओं के साहित्यकारों के साहित्य के साथ मुकाबला कर रहे हैं जैसे जोगिन्दर पाल ‘जिन्दर’ एक नौजवान लेखक किसी ऊँचे पद पर आसीन नहीं है बल्कि एक मोची का काम करने वाला यानि जूतों की मुरम्मत करके अपनी जीविका का निर्वाह करता है। पर इन की लेखनी बहुत ही दमदार, जो जिन्दगी के तजरबों से लबालब है। ‘जिन्दर’ की आर्थिक स्थिति ठीक नहीं है जिस कारण इनका आज तक किसी भी विधा में कोई भी संग्रह नहीं प्रकाशित हो सका पर हर विधा में भारत के विभिन्न राज्यों से प्रकाशित होने वाली पत्र-पत्रिकाओं में इन की रचनाएं प्रकाशित हो चुकी हैं। 
    इनका साहित्य इस प्रकार है अभी ता इनकी 30-35 कहानियाँ विभिन्न पत्रिकाओं में छप चुकी हैं जैसे-आत्म-शान्ति, फुल्ल, शेख फ़क़ीर, गरीबू दी कुल्ली, केह् दा केह्, ओह्दी परिभाशा, मेद अजें भी ऐ? हिरखी पत्तर दा परता, धूं नेईं देओ, होई निं सकदा, डोगरी में बात करूँ तो मम्मी मारेगी, साढ़े शैहरै गी यू. पी. बिहार नेईं बनाओ, आम-आदमी, इक चिट्ठी तेरे नां, राजकुमार, कबेला, टाइम-पास, गंद, बीरू दी देयाली, लोक समुन्दर, दुनिया गी किश देइयै जाइए, आदि अधिक अभी बिखरी हुई पड़ी हैं जो इनके लिए इकट्ठा करना नमुमकिन है। एक आलोचक और निबंधकार के रूप में भी इनके बहुत सारें लेख पत्र-पत्रिकाओं प्रकाशित हो चुके हैं। इसके इलावा अनुवाद के क्षेत्र में भी इन्होंने काम किया है। मध्यप्रदेश के कहानीकार डॉ. गोपाल नारायण आवटे कहानी संग्रह का इन्होंने अनुवाद किया है पर आर्थिक तंगी कारण अभी तक प्रकाशित नहीं हो सका। इनको पत्रकारिता में भी रूचि है जिस कारण कई अखबारों के साथ जुड़े हुए हैं। जोगिन्दर पाल ‘जिन्दर’ की कलम एक दरिया का रूप धारण किए हुए है जो निरतर प्रवाह में बहती जा रही है।
   डॉ. कुलदीप डोगरा शिक्षा विभाग में कार्यरत हैं और डोगरी साहित्य को भी अपनी कलम से समृद्द कर रहे हैं। ये साहित्य की विभिन्न विधाओं में लिखते हैं जैसे कविता, गजल, गीत, कहानी और आलोचना के क्षेत्र में भी इनके आलोचनात्मक लेख प्रकाशित हो चुके हैं। इनके नाटकों पर दो लेख जैसे मोहन सिंह के नाटकों में चित्रित पात्र और सरपंच नाटक पर आलोचनात्मक लेख भी हैं ओर इनकी कहानी भी दैनिक कश्मीर टाइम्स में प्रकाशित हो चुकी है।
   आज डोगरी साहित्य में बहुत से रचनाकार इस काफले में जुड़ते जा रहे हैं। जिनकी रचनाएं श्रेष्ठ और उत्तम स्तर की हैं। इसमें उपन्यासकार शैलेन्द्र सिंह जिन्होंने आम जन की समस्याओं को अपने उपन्यासों में चित्रित किया है। सन् 2010 ई. में लेखन में नये पर तजुरबें में गुढ़े नौजवान शैलेंद्र सिंह का “हाशिये पर” 161 पृष्ठों का प्रथम उपन्यास प्रकाशित हुआ जो डोगरी साहित्य विधा में आकर सम्मलित हुआ । यह एक सामाजिक-यथार्थवादी उपन्यास है जो आज के समाज की निशानदेही करता है। यह कृति इनकी पहली है। इस उपन्यास को सन् 2014 का श्री राम नाथ शास्त्री मेमोरियल अवार्ड और सन् 2014 का साहित्य अकादमी, नमीं दिल्ली द्वारा अवार्ड भी मिल चुका है। “हाशिये पर” उपन्यास का कई भाषाओं में अनुवाद भी हुआ है जिसका अंग्रेजी में अनुवाद “Hashiye Par: For A Tree To Grow” के नाम से श्री सुमन कुमार शर्मा ने 2014 में किया और ऑक्सफ़ोर्ड यूनिवर्सिटी प्रेस, नमीं दिल्ली ने प्रकाशित किया। “हाशिया” नाम से हिंदी में अनुवाद इसका अनुवाद जानी मानी डोगरी- हिंदी की कवयित्री, अनुवादक, आलोचक, समीक्षक, कहानीकार, शिक्षका, डॉ. चंचल भसीन ने सन् 2017 ने किया। । इस उपन्यास का कथानक सशक्त ओर आज के समाज में लोगों के साथ होने वाली बेन्याही और वे परिवार जो रोज-ब-रोज की जिन्दगी में संघर्ष करके दो समय की रोटी का बंदोबस्त भी नहीं कर सकता है जो दिन में सौ बार अपनी परेशानियों जीता-मरता है। उसके जीवन की गाड़ी को वे गति नहीं मिलती जिससे वे काम करने के बाद चैन से सो सके। वे हर समय इस सोच में पड़ा रहता है कि अब तो मेहनत करके खा ली है। अगले पहर भी उसे नसीब हो सकेगी या नहीं? ‘हाशिया’ उपन्यास का परिवार मेहनत तो बहुत करता है पर उसको, उनकी मेहनत का मेह्न्ताता उतना नहीं मिलता जिससे वे अपनी गुजर-बसर सुचारू रूप से कर सके। इनका दूसरा उपन्यास ‘सेवाधनी’ जो पहले उपन्यास के जैसे ही समस्या प्रधान उपन्यास है। इसका कथानक 240 पृष्ठों में बाल-श्रम आधारित है। डुग्गर का पहाड़ी इलाका रामनगर की जनता गरीबी रेखा के नीचे रह रही है उसके पास अभी भी कोई ऐसा कार्य नहीं है जिससे अपना जीवन सुखी व्यतीत कर सके। सूरज की किरण तो सर्वप्रथम पड़ती है पर शिक्षा की किरण अभी भी नहीं पहुँच सकी। इसका सबसे अधिक असर आने वाली पीढ़ी पर पड़ता है जो समाज का भविष्य हैं। इस समय उनके उज्ज्वल भविष्य की ओर ध्यान होना चाहिए वहीं ये बच्चे गरीबी के चक्कर में फसे हुए, उन लोगों के हाथों चढ़े हुए है यहाँ उनके विकास की ओर ध्यान होना चाहिए। उसे समाज की किसी भी अच्छी-बुरी बात का पता ही नहीं चलता। वे किसी पर ही निर्भर है वे उनके हाथों की कठपुतली है छोटी-छोटी बातों पर उन्हें प्रताड़ना मिलती है। उपन्यासकार शैलेन्द्र सिंह अपनी अभिव्यक्ति के कारण मनुष्य ह्रदयों को छूने में सफल हुए हैं। शैलेन्द्र सिंह अपनी नौकरी की व्यस्तता के बाबजूद भी, अपनी मातृभाषा में उपन्यास लिखकर एक प्रशंसनीय कार्य किया है।
  डॉ. चंचल भसीन का नाम कवयित्री, अनुवादक, आलोचक, समीक्षक, कहानीकार, के रूप में लिया जाता है। जिनकी चार पुस्तकें पाठकों के बीच आ चुकी हैं। इनकी पहली पुस्तक 2013 में ‘डोगरी उपन्यासें च वर्ग-संघर्श’ प्रकाशित हो चुकी है जिसमें डोगरी के 26 उपन्यासों का आलोचनात्मक कार्य है। जो वर्गों के आधार पर किया गया है। साहित्य अकादमी द्वारा एक परियोजना के अंतर्गत तमिल के हिंदी अनुवाद उपन्यास ‘बदलते रिश्ते’ का डोगरी में अनुवाद, डोगरी उपन्यास ‘हाशिये पर’ का हिंदी में ‘हाशिया’ नाम से अनुवाद और शैलेन्द्र सिंह का ही दूसरा उपन्यास ‘सेवाधनी’ का हिंदी अनुवाद किया हुआ है इसके साथ इनके दो संग्रह विभिन्न आलोचनात्मक लेखों पर आधारित ‘डोगरी साहित्य: केईं पक्ख’ प्रैस में और एक कविता संग्रह भी प्रैस में में है। शीघ्र ही पाठकों के समक्ष होंगे। जिसमें डोगरी, हिंदी, अंग्रेजी की पुस्तकों और लेखों का अनुवाद किया है। मणिपुरी कहानियों का अंग्रेजी से डोगरी में अनुवाद भी साहित्य अकादमी के सहजोग से किया है। डॉ. चंचल भसीन का नाम डोगरी के नामबर लेखकों में होता है। आखिर में मैं अपने इस पत्र को विराम देते हुए यही कहना चाहूँगी कि दलित साहित्यकार भी साहित्य लिखने में अपना पूरा योगदान दे रहा है। पर अपनी कुछ आर्थिक स्थिति के कारण अपने लिखित साहित्य को प्रकाशित नहीं करा पा रहा जिस कारणवश साहित्य हमारे पास नहीं पहुंच रहा। अब युवा लेखक भी साहित्य की और आ रहे हैं जो ज्वलंत समस्याओं को आधार बना कर लिख रहे हैं। -
'क्रांतिकारी संत श्री गुरु रविदास जी'
‘क्रांतिकारी संत श्री गुरु रविदास जी’
  संसार में संतों का स्थान सबसे ऊँचा और श्रेष्ठ होता है, मनुष्य ही नहीं देवता भी संतों को अपने से श्रेष्ठ मानते हैं। पर समाज में सचे संत कम ही मिलते हैं। समाजी इच्छाओं  को मारकर ही मनुष्य संतों की श्रेणी में आता है। मीरा के गुरु, कबीर के समकालीन, सर्ववंदनीय संत श्री रविदास का नाम संसार के संत जगत में सूर्य की भांति प्रकाशमान है। इन्होंने इस बात को प्रमाणित कर दिखाया की प्रभु की भक्ति में जातपात का भेदभाव नहीं किया जा सकता है। बल्कि अपने ऊँचे कर्मों के साथ ही मनुष्य परमात्मा से मेल कर सकता है। ईश्वर को प्राप्त करना किसी एक वर्ग या जाति का अधिकार नहीं है। बेशक संत रविदास का जन्म गरीब परिवार में हुआ पर उन्होंने अपने तप से समाज में पुजनीय स्थान प्राप्त किया। जैसे कहा जाता है कि जब-जब संसार में धर्म को खतरा हुआ और अधर्म ने कहर ढाया उस समय परमात्मा को किसी न किसी रूप में धरती पर आना पड़ा। चाहे वे कोई भी रूप हो। ऐसे ही 15बीं शताब्दी में धरती पर जुलम-अत्याचार इतना बढ़ गया था कि मनुष्य—मनुष्य के साथ नफरत करने लग गया था, इंसान छोटी-छोटी जातियों में बंट गऐ थे और बड़ी जाति के लोक छोटी जाति के लोगों से नफरत करने लग गए थे अर्थात उनकी परछाई से भी डरने लगे थे। तब उस समय प्रभु ने जुल्मों का नाश करने और इंसानों के दुखों का निपटारा करने के लिए इंसान रूप में काशी में प्रभु ने जन्म लिया। भारत में सदियों से अनेक महान संतों ने जन्म लेकर इस भारतभूमि को धन्य किया है जिसके कारण भारत को विश्वगुरु कहा जाता है और जब जब हमारे देश में ऊंचनीच, भेदभाव, जातपात, धर्म भेदभाव अपने चरम अवस्था पर हुआ है तब तब हमारे देश भारत में अनेक महापुरुषों ने इस धरती पर जन्म लेकर समाज में फैली बुराईयों, कुरूतियों को दूर करते हुए अपने बताये हुए सच्चे मार्ग पर चलते हुए भक्ति भावना से पूरे समाज को एकता के सूत्र में बांधने का काम किया है इन्हीं महान संतो में संत गुरु रविदास जी का भी नाम आता है। रविदास भारत में 15वीं शताब्दी के एक महान क्रांतिकारी संत, दर्शनशास्त्री, कवि, समाज-सुधारक और ईश्वर के अनुयायी थे। गुरू रविदास जी का जन्म 1433 में श्री गोवर्धन पूरा काशी, माध पूर्णिमा को रविवार, श्री संतोख और माता कलसा के घर हुआ। चमार कुल में हुआ था। कईं इतिहासकार इनका जन्म मंडूर गाँव मानते हैं पर खोज-पड़ताल के उपरांत इनका जन्म गोवर्धन पूरा ही साबित हुआ है।
    चौदह सौ तैंतीस की माघ सुदी पन्द्रास।
    दुखियों के कल्याण हित,प्रगटे श्री रविदास।।   
    रैदास ने साधु-सन्तों की संगति से पर्याप्त व्यावहारिक ज्ञान प्राप्त किया था। जूते बनाने का काम उनका पैतृक व्यवसाय था और उन्होंने इसे सहर्ष अपनाया। वे अपना काम पूरी लगन तथा परिश्रम से करते थे और समय से काम को पूरा करने पर बहुत ध्यान देते थे। उनकी समयानुपालन की प्रवृति तथा मधुर व्यवहार के कारण उनके सम्पर्क में आने वाले लोग भी बहुत प्रसन्न रहते थे। प्रारम्भ से ही रविदास जी बहुत परोपकारी तथा दयालु थे और दूसरों की सहायता करना उनका स्वभाव बन गया था। साधु-सन्तों की सहायता करने में उनको विशेष आनन्द मिलता था। वे उन्हें प्राय: मूल्य लिये बिना जूते भेंट कर दिया करते थे। उनके स्वभाव के कारण उनके माता-पिता उनसे अप्रसन्न रहते थे। कुछ समय बाद उन्होंने रविदास तथा उनकी पत्नी को अपने घर से अलग कर दिया। रविदास जी पड़ोस में ही अपने लिए एक अलग झोपड़ी बनाकर तत्परता से अपने व्यवसाय का काम करते थे। इनकी गरीबी को देखकर भगवान साधू का रूप धारण करके आए और इनको पारस पत्थर दिया जिसे गुरु रविदास ने लेने से इनकार कर दिया, साधू इनकी कुटिया में पारस छोडकर चला गया। कुछ समय के पश्चात उनकी कुटिया में आए, देखा कि वहीं पड़ा था। उनके भाव इन पंक्ति में साफ़ देखे जा सकते हैं:-
    हरि सा हिरा छाडि के, करै आंन की आस।       
     ते नर दोजक जाहिगे, सति भाखै रविदास।।
    और शेष समय ईश्वर-भजन तथा साधु-सन्तों के सत्संग में व्यतीत करते थे। उनके समय में शुद्रों (अस्पृश्य) को ब्राह्मणों की तरह जनेऊ, माथे पर तिलक और दूसरे धार्मिक संस्कारों की आजादी नहीं थी। संत रविदास एक महान व्यक्ति थे जो समाज में अस्पृश्यों के बराबरी के अधिकार के लिये उन सभी निषेधों के खिलाफ थे जो उन पर रोक लगाती थी। उन्होंने वो सभी क्रियाएँ जैसे जनेऊ धारण करना, धोती पहनना, तिलक लगाना आदि निम्न जाति के लोगों के साथ शुरु किया जो उन पर प्रतिबंधित था। ब्राह्मण लोग उनकी इस बात से नाराज थे और समाज में अस्पृश्यों के लिये ऐसे कार्यों को जाँचने का प्रयास किया। हालाँकि गुरु रविदास जी ने हर बुरी परिस्थिति का बहादुरी के साथ सामना किया और बेहद विनम्रता से लोगों का जवाब दिया। अस्पृश्य होने के बावजूद भी जनेऊ पहनने के कारण ब्राह्मणों की शिकायत पर उन्हें राजा के दरबार में बुलाया गया। वहाँ उपस्थित होकर उन्होंने कहा कि अस्पृश्यों को भी समाज में बराबरी का अधिकार मिलना चाहिये क्योंकि उनके शरीर में भी दूसरों की तरह खून का रंग लाल और पवित्र आत्मा होती है संत रविदास ने तुरंत अपनी छाती पर एक गहरी चोट की और उस पर चार युग जैसे सतयुग, त्रेतायुग, द्वापर और कलयुग की तरह सोना, चाँदी, ताँबा और सूती के चार जनेऊ खींच दिया। राजा समेत सभी लोग अचंभित रह गये और गुरु जी के सम्मान में सभी उनके चरणों को छूने लगे। राजा को अपने बचपने जैसे व्यवहार पर बहुत शर्मिंदगी महसूस हुई और उन्होंने इसके लिये माफी माँगी। गुरु जी ने सभी माफ करते हुए कहा कि जनेऊ धारण करने का ये मतलब नहीं कि कोई भगवान को प्राप्त कर लेता है। इस कार्य में वो केवल इसलिये शामिल हुए ताकि वो लोगों को वास्तविकता और सच्चाई बता सके। गुरु जी ने जनेऊ निकाला और राजा को दे दिया इसके बाद उन्होंने कभी जनेऊ और तिलक का इस्तेमाल नहीं किया। इनका मानना है:-
            रविदास जन्म के कारनै, हौत न कोई नीच।     
            नर कू नीच करि डारि है, ओंछे क्रम को कीच।।
      कोई भी व्यक्ति छोटी जाति से जन्म लेने से छोटा या ऊँची जाति में जन्म लेने से ऊँचा नहीं हो सकता बल्कि कर्मों से ही छोटा या बड़ा होता है। उन्होंने यह भी कहा है कि उच्च कुल या जाति में जन्म लेना ही तो वे पुजनीय नहीं है बल्कि अपने अच्छे कर्म से ही पुजनीय हो सकता है:-   
             रविदास ब्राह्मण, मति पूजिए, जह होवे गुणहीन। 
              पूजिहि चरन चण्डाल के, जह होवे गुण परवीन।।     
  धर्मों के पलड़े में इंसानियत को बांट कर कुछ कट्टरपंथी भ्रम की स्थिति पैदा कर रहे थे। सूफी संतों की तरह श्री गुरु रविदास जी ने उत्पीड़ितों के घावों को सहलाते हुए उन्हें हिन्दू मुस्लिम एकता का संदेश दिया :- 
      मुसलमान से कर दोस्ती हिन्दुअन से कर प्रीत।
      रविदास ज्योति सब राम की, सभी हैं अपने मीत।
  इनकी नजर में कोई भी धर्म छोटा-या बड़ा नहीं था। सभी का रास्ता एक ही मंजिल पर जाकर मिलता है। इसी सर्वधर्म सम भाव को समझाते उन्होंने कहा :-
        रविदास हमारो राम जी, सोई हैं रहमान,
       काशी जानी नहीं दोनों एकै समान। 
    गुरु रविदास जी जात-पात, भेदभाव और ऊंच नीच के घोर विरोधी थे। उनकी दृष्टि में वर्ग और वर्ण कृत्रिम, और काल्पनिक हैं जो कर्मकांडियों ने अपने निजी स्वार्थ के लिए बनाए हैं। जब तक इनसे छुटकारा नहीं मिलता व्यक्ति उन्नति नहीं कर सकता।
    गुरु जी ने सर्वप्रथम आजादी का नारा बुलंद किया। कर्म व ऊंच नीच के जाति अभिमान में डूबे कर्मकांडियों और जाति विभेद के कारण निर्बल हुए समाज को चेताया कि वे शासकों के गुलाम हैं और गुलामों का अपना धर्म नहीं होता। उन्होंने मुक्ति का संदेश देते हुए कहा :-
       पराधीन का दिन क्या, पराधीन वेदीन,
       रविदास दास पराधीन को सभी समझे हीन।
       पराधीनता पाप है, जान लेहु मेरे मीत।
       रविदास दास पराधीन से, कोई न करे प्रीत।
      रविदास जी जाति व्यवस्था के सबसे बड़े विरोधी थे उनका मानना था की मनुष्यों द्वारा जातिपाती के चलते मनुष्य मनुष्य से दूर होता जा रहा है और जिस जाति से मनुष्य मनुष्य में बटवारा हो जाये तो फिर जाति का क्या लाभ ? 
     जाति-जाति में जाति हैं, जो केतन के पात।
      रैदास मनुष ना जुड़ सके, जब तक जाति न जात।।
     रविदास जी के समय में जाति भेदभाव अपने चरम अवस्था पर था जब रविदास जी के पिता की मृत्यु हुई तो उनके दाह संस्कार के लिए लोगों की मदद मांगने पर भी नहीं मिलती हैं लोगों का मानना था कि वे शुद्र जाति के हैं और जब उनका अंतिम संस्कार गंगा में होगा तो इस प्रकार गंगा भी प्रदूषित हो जाएगी जिसके कारण कोई भी उनके पिता के दाहसंस्कार के लिए नहीं आता है तो फिर रविदास जी ईश्वर का प्रार्थना करते है तो गंगा में तूफान आ जाने से उनका पिता की मृत शरीर गंगा में विलीन हो जाता है। श्री गुरु रविदास जी ने अपनी वाणी में लोगों को मानवता के प्रति प्रेम का संदेश दिया है कि सब मनुष्य एक समान हैं हमें एक ही ईश्वर ने बनाया है और सभी का शरीर एक जैसे तत्वों से बना है तो फिर छोटा बड़ा नहीं है। श्री गुरु रविदास जी के अनुसार:-
    एक माटी के सभ भांड़े, सबका एकौ सिरजनहारा,
   ‘रविदास’ व्यापै एकौ घट भीतर, सब की एकै घड़े कुम्हारा।।
  श्री गुरु रविदास जी ने स्पष्ट कहा है कि जन्म और मृत्यु के बारे में कोई नहीं बता सकता कि जीव ज्योति कब जगेगी और कब बुझेगी। इनका स्पष्ट सिद्धांत जीवन सार श्रेष्ठ और अच्छे कर्मों पर आधारित है। हम अलग-अलग बेष बदलते है पर प्रभु भक्ति का बास्तविक भेद जानने का कोशिश नहीं करते:-
    भेष लियो पै भेद न जानियो,
     इम्रित लेइ विखै सौ सानयौ,
     काम क्रोध में जन्म गंवायो,
    साध संगति मिलि राम न गायौ।
   श्री गुरु रविदास जी 120 बर्ष तक लोगों को अपनी वाणी और प्रवचनों से निहाल करते रहे। इनकी भक्ति और प्रेम को देख कर कई महापुरुष उनकी महिमा गाने लगे। गुरु रविदास किसी एक महजब के रहबर नहीं हैं बल्कि समस्त प्राणी इनकी वाणी को मानते और उन्के लिए प्ररेणा-स्रोत हैं। उन्होंने सच ही कहा है कि ‘मन चंगा ते कठोती में गंगा’। शुद्द मन में ही ईश्वर वास करते हैं। माध महीना आते ही संत श्री गुरू रविदास जी के अनुयायी उनके प्रकाश दिवस की तैयारियों में लीन हो जाते हैं।
‘अतीत’


जिसलै घर बौह्‌ने दा 
खु’ल्ला समां मिलेआ ऐ
मेरा अतीत परतोई आया ऐ
सामधाम, नजरी अग्गै आई खड़ोता ऐ


हर इक शैऽ
हांबदी,पुछदी सेही होई –
की लाया
असेंगी मिलने च
इन्ना चिर


कमरें दी इक-इक चूंह्‌क
लग्गेआ बलगा दी ऐ
जे  कोई उसगी फंडै-सोतै
लिंबी-पोची रक्खै
जे उसदा रूपै बंदोऐ


अलमारी खोह्‌लदे गै
हर इक चीज
बिंबली-बिंबली पवै 
इक-दुए- थमां अग्गै औने गी
धुस्सां मारै
इक बी नेईं रेहा अपनी थाह्‌रा
सब्भै आई पैरें- बाह्‌मैं पलमोए
अश्कैं आखन –
तुन्नो-तुन्नी च घुटन होआ दी ही


रसोई दा हाल बी किश नेहा गै हा
खिट्टें पेदी जिंदगी च
किश कढ़ाई, पतीले, कौलियां, कड़छियां
जोरें-जोरें तांह्-तोआंह् ठनकदियां
ते
किश अपनी बारी दी निहालपै च रौंह्‌दियां
खुंझा लग्गी दियां
धूड़-मधूड़ियां
बरीह्‌के ञ्याने लेखा छिंडै कीती दियां
हांईं-मांहीं नेईं ही लैंदी
उं’दी बाता-लोऽ
अज्ज बड़ियां खुश न
कम्म आइयां न
उं'दे च अज्ज पक्का दे न
बन-सबन्ने पकोआन
हत्था चिमचे बी छड़ोई गे


घरै दे जीएं दा बी किश इ'यै हाल हा
समें दी घाट ने
मिगी करी दित्ते दा हा
इं'दे थमां,
परोआर थमां दूर
अज्ज दायरा घटी गेआ ऐ
दुनिया लौह्की
पर सौखी बझोआ दी ऐ
फ्ही परतोई आई आं में अपनें च
एह् मीं दिक्खियै खुश न
ते में इ’नेंगी
मेरा अतीत परतोई आया ऐ
सामधाम, नजरी अग्गै आई खड़ोई गेआ ऐ ।
