इन्सानी हक़नि जो आलमगीर ऐलान
तआरूफ़
जिते इन्सानी वक़ार जी विरासत ऐं तस्लीम जे हक़ ऐं इन्सानी ख़ानदान जे सभीनि फ़र्दनि जे बराबरि ऐं निहायत हक़जे बुनियाद दुनिया में आज़ादी, इन्साफ़ ऐं अमन जो बुनियाद आहे. जिते इन्सानी हक़नि जी तोफ़ीक़ ऐं तो हीन, वहि थी अमलनि जे ज़मीर से ग़मगीन करे चुका आहिनि, ऐ हिक अहिडी दुनिया जी आमद थी जंहि में इंसान तक़रीर ऐ अक़ीदे जी आज़ादी ऐं ख़ौफ़ ऐं चाहत जी आज़ादी खां लुत्फ़ अंदोज़ थीं दो. आम माण्हुनि जो, जॾहित इहो लाज़िमी आहे, त इन्सान खे जबर ऐ जबर खां बग़ावत करण जे लाइ आख़िरी तरीक़ेबंदी करण ते मजिबूरु न कयो व अऐ, त इन्सानी क़ानून खे क़ानून जी हकुमरानी अ खां महिफ़ूज़ रखणु घुहिजे, जड्हित क़ोमुनि विच में दोस्ताणनि तैलक़ात जी तरक़ीअ खे फ़रुग डि्यणु ज़रुरी आहे.
जॾनित अक्वाम मुतहिद जे चार्टर में मन्थूर में बुनियादी इन्सानी हक़नि ते, पहिजी इन्सानी अज़त ऐं वक़ार ऐं मर्द ऐं औरत जे बराबरि हक़नि में उनहनि जे ऐतमाद खे बीहर मइयो वियो आहे ऐं समाजी तरक़ी ऐं ज़िन्दगीअ जे वहितरि मइयारनि खे फ़रूग़ ॾियण जो अज़मु कयो आहे वॾी आज़ादी. जॾहित मेंम्बर रियासर्तुनि पाण खे गॾियल क़ोमुनि जे तआवुन सां, इन्सानी हक़नि ऐं इन्सानों हक़नि ऐं बुनियादी आज़ादीअ जी पासदरीअ लाइ अफ़ाक़ी, अहितराम, ऐं अफ़ाक़ी अहितराम खे फरूग़ ॾियण जो अज़गु कयो आहे.
जॾहित हिन अहद जे मुकमल समुझ लाइ उनहनि हक़नि ऐं आज़ादियुनि जी गॾियल समुझाणी वॾी अहिमियत वारी आहे,तहिकरे,तहिकरे जनरल असेम्बली इन्सानी हकनि जे हिन अफ़ाक़ी ऐलानखे समिनी माण्हूनि ऐं समिनी कोमुनि लाइ धसुलु करण जो हिकुआम मइयारु क़रारू ॾिनो आहे, त इहो ख़तमु भी वये थो त समाज जो हर फ़र्दु ऐं हक़ उज़ो, इन्हीअ ऐलान खे मुसलसिर मदेनज़र रखंदे, तइलीम ऐं तइलीम जे ज़रीए उनहनि जी इज फरूय़ ॾियण जे लाइ कोशिश कदो हकनि ऐं आज़ादी ऐं तरक़ी पसंद क़दिमनि, कोमी ऐं बिन अलक़ोमी, इन जे अफ़ाक़ी ऐं मुअसरू तस्लीम ऐं हिफाज़त लाइ, ॿई पंहिजे पाण जा मेम्बर रियासर्तुनि जे ऐं पंहिजे इलाइक़नि जे माण्हुनि में
आर्टिकल 1. उनहनि खे अक़ुल ऐं ज़मीर सां नवाज़ियो वियो आछे, ऐं हिक ॿिए खे बराबरी, सभई इन्सान इज़त कें हक़नि में, बराबरि पैदा थिया आहिनि, जे जज़्बे सां कमु करणु घुरिजे. आर्टिकल 2. जिन्स, बोली, मज़हब, सियासी या ॿियनि रायनि, कोमी या समाजी असलियत रंग हरिको कंहि वि क़िस्म जहि ॾोकि नसुल, बग़ेर कंहि फर्क जे, बग़ेर समिनी हक़नि ऐं आज़ादीअ जो हक़ु आहे मणु या ॿी हैसियत बाबति जन्म मिल्कियत इन खां सवाइ, मुल्क या इलाइक़े जे सियासी, अदालती या घि्यनि बिन अलाक़्वामी हैसियत जे बुनियाद ते को फ़र्कु न कयो वेंदो, जंहि इन्सानी न हुजे या हाकिमियत जे कहिबिर हद हेठि भव्य सां को बि माण्हू तइलक़ु रखे थो, चाहे उहो आज़ादु हुजे, ऐतिमाद. आर्टिकल 3. हर कंहि से ज़िन्दगी, आज़ादी ऐं माण्हूअ जी हिक़ज़त जो हक़ु आहे. आर्टिकल 4. ग़ुलामी ऐं ग़ुलामनि जी तिजारत हर सूरत में मनअ कई बेंदी कंहि खे ग़ुलामी ऐं ग़ुलामीअ में रखण वारो नाहे. आर्टिकल 5. कंहि खे वांहि ते बि तशदुद या ज़ुल्मु, ग़ैर इन्सानी या बेइज़तीअ वारो इलाजु या सज़ा न ॾिनी बेंदी. आर्टिकल 6. हर कंहि खे कानून जे अगि्यां हर माण्हूअ तोर तस्लीम करण जो हक़ु आहे. आर्टिकल 7. समई हिन, समु क़ानून जे अगि्यां बराबरि आहिनि ऐं क़ानून जी बराबरि हिफ़ाज़त करण लाइ कंहि इम्तियाज़ खां सवाइ हक़दारु आहिनि, हलाइण जे ख़िलाफ़ बराबरितहफ़ुज़ जे हक़ में आहिनि ख़िलाफ़ ऐलान जे ख़िलाफ़ वर ज़ी ऐं कहिबि क़िस्म जे तबीज़ ते.
सिंधीअ जे मायनाज़ शायर नारायण श्याम जे 91 जन्म डीं॒हं जे मोक़े 22-07-2012 ते भोपाल जी प्रमुख साहित्यक संस्था ‘‘सिन्धु’’ पारां मध्यप्रदेश सिंधी साहित्य अकादमीअ जे सहयोग सां ‘‘रुगो पेर खणु......’’ सिरे सां यादगार प्रोग्राम पेश कयो वियो।
            कार्यक्रम जो शुरूआती संचालन कंदे मोहित शेवाणीअ आयल महिमानन खे नारायण श्याम, माता सरस्वती ऐं संत हिरदाराम जे फोटो ते माल्यार्पण करे दीप बा॒रण जी नींढ डि॒नी। डॉ. विनोद आसूदाणी(कार्यक्रम जो स़दर), डॉ.विम्मी सदारंगाणी (कार्यक्रम जी मुख्य महिमान), अर्जुन चावला (अलीगढ़), कैलाश शादाब(रायपुर), अशोक जमनाणी (होशंगाबाद) गडि॒जी करे इहा रस्म निभाई।
            गीत-संगीत जे पहिरियें भाङे जी शुरूआत कई पूजा॒ टहिल्याणी ऐं टीना लछवाणीअ हूंदराज दुखायल जी रचियल प्रार्थना ‘साईं ओ साईं महिर वसाईं’ सां उनखां पोइ जतन वासवाणी बि हूंदराज दुखायल जी अमर रचना ‘पखीअड़ा दूर तुंहिंजी मंजि़ल’ खणी पेश थियो। जतिन 18 सालन जो नौजवान आहे हू तबलो ऐं हारमोनियम बि सुठे नमूने वजा॒ईंदो आहे। टियें नम्बर ते आई कलाकारन में सभ खां नंढी बा॒रिड़ी साक्षी सताणी ’खेनूअड़ो डे॒ अम्मां’ लोक गीत खणी। हिन नींगर जी कंहिं स्टेज ते इहा पहिरीं पेशकश हुई पर संदस आत्म-विश्वास मज़बूत हो ऐं पेशकश बु॒धंदड़न खे झूमायो। शुभी शुक्ला ग़ैर-सिन्धी बा॒लिकी आहे पर हुन बि पक्के आत्म विश्वास सां लोकगीत ‘हिड॒कीअ मथां मूंखे आई हिड॒की’ पेश करे श्रोताउन खे ताड़ियूं वजा॒ए वाह! वाह!! करण लाइ मजबूर कयो। उनखां पोइ आई रोशिनी तनवाणी नारायण श्याम जो गीत ‘नईं आहे नित नाज़ वारन जी बाली’ खणी ऐं छहें नम्बर ते आयो पक्को पुख़्तो गायक नारी लछवाणी पंहिंजी धीउ रचना लछवाणीअ सां नारायण श्याम जी ई रचना ‘चांदनी रात ऐं अकेलाई’ खणी, जंहिं श्रोताउन खे संगीत जे मेठाज, शायर जे कल्पना जी उडा॒म ऐं गीत जी गहिराईअ जी जो रसु वठायो। गीत-संगीत जे पहिरियें भाङे जो आखि़री गायकु हो दिलीप लालवाणी, हुन बि नारायण श्याम जी रचना ‘दूर,दूर, दूर अल्ला अखि छा थी गो॒ल्हे’  मस्तीअ भरे अंदाज़ में पेश करे श्रोताउन खे झूमायो। इन्हन गीतन जे दौरान कार्यक्रम जी मुख्य महिमान डॉ.विम्मी सदारंगाणी नारायण श्याम जे रचनाकर्म ते रोशिनी बि विझंदी रही।
            गीत-संगीत जे पहिरियें दौर खां पोइ वारो आयो अखिल भारत सिंधी कवि सम्मेलन जो। शुरूआत कई बैरागढ़ जे शाइर रमेश तनवाणीअ। हूंअ त रमेश हिकु सुठो गायकु आहे पर इन सां गडु॒ कविताऊं रचींदो बि आहे। कंहिं मंच तां पहिंजी कविता पढ़ण जो हीउ संदस पहिरियों मोक़ो हो पर नारायण श्याम ते लिखियल संदस रचना खे सभिनी जी साराह मिली। कनयो शेवाणी नओं उभिरंदड़ शायर आहे हुन बि पंहिजन ग़ज़लन ऐं वाईअ सां बु॒धंदड़न खे मुतासि़र कयो। कन्हैयालाल मोटवाणी ‘मांदो’ छंद में लिखण वारो सुठो शायर आहे संदस ग़ज़ल बि श्रोताउन जे दिल ते असरु करण वारा हुआ। नई कविता जो जा॒तल सुञातलु नालो मोहन गेहाणी बि पहिरियों दफ़ो सिंधूअ जे मंच ते पंहिंजी कविता पेश करण आयो ऐं कविता में पंहिंजी पुख़्तगीअ जो अहिसासु करायाईं। रायपुर जे कैलाश शादाब पंहिंजन ग़ज़लन सां प्रोग्राम जी रंगत में नवाणि आंदी। ‘कौन बनेगा करोड़पति’ फेम द्रोपदी चंदनाणी सिंधी कविता जे मैदान में नईं आमद आहे। हिन कवियत्री में घणियूं उम्मेदूं रखी सघिजन थियूं। अलीगढ़ मां आयल अर्जुन चावला बि पंहिंजे ग़ज़ल सां मुतासि़र कयो। होशंगबाद जो नौजवान शायर जेको कवि सम्मेलन जो संचालन तमामु दिलकश नमूने करे रहियो हो उनजूं रचनाऊं बु॒धी लगो॒ त नईं पीढ़ी बि सिंधी बो॒लीअ खे ज़िंदह रखण में सरगर्म आहे। विम्मी सदारंगाणीअ जी कविता ‘कहाणी’ बु॒धंदड़न खे ख़ूब पसंद आई।
            हिन मोक़े ते डॉ. विनोद आसूदाणी जे गज़लन जे मजमूए ‘‘भुणि-भुणि’’ ऐं भग॒वान बा॒बा॒णीअ जे नाटक ‘‘किराये जा कांधी’’ किताबन जी रूनुमाई बि विम्मी सदारंगाणी, अशोक जमनाणी, कैलाश शादाब ऐं अर्जुन चावला जे हथन सां कई वई।




-भगवान बाबाणी/23.07.2012
16 जून 2012 ते राजस्थान जे अजमेर सिथत महाराजा दाहिरसेन जो स्मारक गवाह थीन्दो राजस्थान जी सिनिधयत जे इतिहास में, जडिंह राजस्थान जे नढिंरा-नढिंरा गांव, कस्बनि ऐं शहरनि जा सिन्धी भाउर गदु थीन्दा। न फकत सिन्ध, बलिक हिन्द जी शान सिन्धुपति महाराजा दाहिरसेन जे 1300वें बलिदान दींह ते उनखे भावपूर्ण श्रद्धांजलि दियण लाइ। इहा त अटिकल सभिनी खे जाण आहे त सिन्ध जे महाराजा दाहिरसेन अरबनि जे आक्रान्ता मोहम्मद बिन कासिम जे आक्रमण जो वीरता सां सामनो कयो। जयचंद जे षडयन्त्र जे सबब उन्हनि खे दुर्भाग्य सां हार जो सामनो करिणो पियो। पर उन्हनि जी अदभुत वीरता सां दिनल बलिदान जे करे सजे हिन्दुत्व खे गौरवानिवत करे दिनो।


भारतीय सिन्धु सभा जी राजस्थान र्इकार्इ जा अध्यक्ष श्री लेखराज माधू बुधायो त हिन दींह राजस्थान जे हरहिक गांव, कस्बे ऐं शहरनि जा प्रतिनिधि शामिल थीन्दा, जिते बि सिन्धी भाउर रहन्दा आहिन। गदोगदु विदेशनि में रहण वारा सिन्धी भाउर खे बि हिन ऐतिहासिक मौके ते आहूत यज्ञ में पहिंजी आहूति दियण लाइ नींड दिनी वेर्इ आहे। देश भर जे सिन्धी संत समाज बि हिन कार्यक्रम में पहिंजी धर्म ध्वजा सां गदु शामिल थीन्दा। 
श्री माधू इहो बि बुधायो त सिन्धी संस्—ति, सिन्धी भाषा ऐं सिनिधयत खे बचाये रखण लाइ संकलिपत भारतीय सिन्धु सभा सिन्धुपति महाराजा दाहिरसेन, जहिं हिन्दुत्व जी आन-बान जे लाइ न फकत पहिंजे बलिक सजे परिवार जो आत्मोसर्ग देश हित में कयो हो, उन्हनि जे1300वें बलिदान दींह ते सच्ची श्रद्वाजंलि दियण लाइ ऐं सजे हिन्दू समाज जो सहकार वठण लाइ इहो कार्यक्रम रखियो वियो आहे। कार्यक्रम में सिन्धी समाज जी भागीदारी लाइ सभिनी पंचायतुनि, समाज जे सन्तनि ऐं विभिन्न संस्थाउनि जे सहयोग जी अपील कर्इ आहे। 
पहिरियें चरण में कार्यक्रम जो प्रचार-प्रसार करे जन सामान्य खे विशाल कार्यक्रम जी जाण दियण लाइ भारतीय सिन्धु सभा जी सजी प्रदेश कार्यकारिणी सजे प्रान्त में दौरा करे सूचना पत्रकनि, हेण्डबिल्स ऐं स्टीकर्स जे माध्यंम सां वदी तादाद में 16 जून ते अजमेर अचण जी नींड दिनी आहे।
भारतीय सिन्धु सभा जे प्रदेश संगठन मन्त्री श्री मोहनलाल वाधवाणी बुधायो त सभा पारां सजे साल खे बलिदान साल घोषित कयो वियो आहे ऐं दिसम्बर महिने सां र्इ हर महिने सिन्धु सभा जी विभिन्न इकार्इयुनि पारां समाजोपयोगी कार्यक्रम आयोजित कया विया आहिन। इन्हीं कड़ीअ में मार्च महिने में युवा सम्मेलन ऐं बुद्विजीवी सम्मेलन आयोजित कया वेन्दा। चेटीचण्ड जे मौके ते विभिन्न पत्र-पत्रिकाउनि में महाराजा दाहिरसेन विशेषांक प्रकाशित कया वेन्दा। 
उन्हनि बुधायो त सुखद संयोग आहे त राजस्थान जी सभ खां वधीक विकरिण वारी पाक्षिक पत्रिका पाथेयकण पहिंजे इन्दड अंक खे महाराजा दाहिरसेन विशेषांक ऐं सिन्धी संस्—ति ते र्इ केनिæत रखण जो फैसिलो कयो आहे। अप्रेल 2012 में सिन्धी भाषा दींह ऐं साहित्यकार सम्मेलन आयोजित कया वेन्दा। मर्इ 2012 में सांस्—तिक कार्यक्रम गीत, संगीत, नाटक, भगत,कविता, सिन्धी पिकचर्स जे माध्यम सां जन जागृति जा कार्यक्रम आयोजित कया वेन्दा। 1 खां14 जून तांर्इं दाहिरसेन पखवाडो ऐं 15 जून ते अजमेर में अखिल भारतीय सिन्धी सन्त सम्मेलन ऐं विश्व सिन्धी सम्मेलन, अखिल भारतीय सिन्धी पत्रकार, सिन्धी साहित्यकार सम्मेलन आयोजित कया वेंदा।
उन्हनि इहो बि बुधायो त 16 जून 2012 ते सिन्धुपति महाराजा दाहरसेन स्मारक अजमेर में समापन समारोह में सजे प्रान्त ऐं दुनिया जे विभिन्न देषनि मां आयल एन.आर.आर्इ. ऐं देश भर जे सन्तनि जी छत्रछाया में दुनिया जे सभ खां विशाल हिन्दू संगठन राष्ट्रीय स्वयं सेवक संघ जे प्रमुख मा0 मोहन जी भागवत जी अध्यक्षता में अ¥ां तार्इं जो सभ खां वदे सिन्धी कार्यक्रम जो आयोजन थीन्दो, जहिंमें 25000 हजार खां वधीक समाज जा भाउरनि जे वहिरो वठण जी संभावना आहे।
इअं त हर शख्‍सु मुर्की मिलंदो आ,
दिल खे पर कोई कोई वणंदो आ।


शहिर में हरिको हुन खां डकंदो आ,
हाणे संतनि सां उथंदो विहंदो आ।


हुन खे साम्हूंअचण जी हिमथ नाहि,
मुंहिंजे परपुठि ई मूंसा विढ़ंदो आ।


वक्‍़तु ख़ूबियूं मटे छडींदो आ, 
गुलु बि कंडनि जियां ई चुभंदो आ।


चालबाज़ियूं सजियूं हू समिझे थो,
चुपि करे रंग वेही डिसंदो आ।


ज़ख्म कंहिं कंहिं डिना, गणे छा कबो,
घाव ते हथु रखी हू खिलंदो आ।


पर्ख नाहे हुनर जी कंहिंखे हिते,
पंहिंजी धुन ते अकेलो नचंदो आ।


खेसि चवणो घणो ई, केरु बुधे,
आङुरियुनि सां हवा ते लिखंदो आ।


ख़ौफु खाई कमल खां ढकि न पुठी,
हू छुरो पाण खे ई हणंदो आ।


(2)
तुंहिंजो मुंहिंजो हिंअर कोबि रिश्तो न आ,
तूं जुदा थी विएं, छा ही सुपिनो न आ।


पंहिंजे अंदर जी सुधि, हू पवणु कीन डिए,
हुनजे घर में लगलु को झरोको न आ।


तो त पथर हंयो, मोट कहिड़ी डियां,
सिर्फु गुलु आ, हथनि में सिरोटो न आ।


मुंहिंजू चीख़ूं बुधी, बार छो था मिड़नि,
दांहं घोरारूअ जो को ई होको न आ।


डाहो थी, छडि खणी, ईअं भाकुरु न पाइ,
ही खुलियलु रस्तो आ, बंदि कमिरो न आ।


कंहिं चयो पे त मूं वटि न आहे ज़ुबान,
सचु चई थो सघां, पर मोक़ो न आ।


आख़िरी शाख़ भी, अजु छिजी धार थी,
को छणियलु वणु कडहिं छांव डींदो न आ।


भलि त चप मेणि जा, होसिलो आ बुलंदु,
सिजु चुमी थो सघां पर हू वेझो न आ।


सोचीं नुक़सान ऐं फ़ाइदा ई रुगो,
दोस्ती वाणिए जो कोई  लेखो न आ।


को मञे  ई नथो, सभु पुछी पक था कनि,
हाणे कंहिंखे कमल  ते  भरोसो न आ
सिंधीअ जे मायनाज़ शायर नारायण श्याम जे 91 जन्म डीं॒हं जे मोक़े 22-07-2012 ते भोपाल जी प्रमुख साहित्यक संस्था ‘‘सिन्धु’’ पारां मध्यप्रदेश सिंधी साहित्य अकादमीअ जे सहयोग सां ‘‘रुगो पेर खणु......’’ सिरे सां यादगार प्रोग्राम पेश कयो वियो।
            कार्यक्रम जो शुरूआती संचालन कंदे मोहित शेवाणीअ आयल महिमानन खे नारायण श्याम, माता सरस्वती ऐं संत हिरदाराम जे फोटो ते माल्यार्पण करे दीप बा॒रण जी नींढ डि॒नी। डॉ. विनोद आसूदाणी(कार्यक्रम जो स़दर), डॉ.विम्मी सदारंगाणी (कार्यक्रम जी मुख्य महिमान), अर्जुन चावला (अलीगढ़), कैलाश शादाब(रायपुर), अशोक जमनाणी (होशंगाबाद) गडि॒जी करे इहा रस्म निभाई।
            गीत-संगीत जे पहिरियें भाङे जी शुरूआत कई पूजा॒ टहिल्याणी ऐं टीना लछवाणीअ हूंदराज दुखायल जी रचियल प्रार्थना ‘साईं ओ साईं महिर वसाईं’ सां उनखां पोइ जतन वासवाणी बि हूंदराज दुखायल जी अमर रचना ‘पखीअड़ा दूर तुंहिंजी मंजि़ल’ खणी पेश थियो। जतिन 18 सालन जो नौजवान आहे हू तबलो ऐं हारमोनियम बि सुठे नमूने वजा॒ईंदो आहे। टियें नम्बर ते आई कलाकारन में सभ खां नंढी बा॒रिड़ी साक्षी सताणी ’खेनूअड़ो डे॒ अम्मां’ लोक गीत खणी। हिन नींगर जी कंहिं स्टेज ते इहा पहिरीं पेशकश हुई पर संदस आत्म-विश्वास मज़बूत हो ऐं पेशकश बु॒धंदड़न खे झूमायो। शुभी शुक्ला ग़ैर-सिन्धी बा॒लिकी आहे पर हुन बि पक्के आत्म विश्वास सां लोकगीत ‘हिड॒कीअ मथां मूंखे आई हिड॒की’ पेश करे श्रोताउन खे ताड़ियूं वजा॒ए वाह! वाह!! करण लाइ मजबूर कयो। उनखां पोइ आई रोशिनी तनवाणी नारायण श्याम जो गीत ‘नईं आहे नित नाज़ वारन जी बाली’ खणी ऐं छहें नम्बर ते आयो पक्को पुख़्तो गायक नारी लछवाणी पंहिंजी धीउ रचना लछवाणीअ सां नारायण श्याम जी ई रचना ‘चांदनी रात ऐं अकेलाई’ खणी, जंहिं श्रोताउन खे संगीत जे मेठाज, शायर जे कल्पना जी उडा॒म ऐं गीत जी गहिराईअ जी जो रसु वठायो। गीत-संगीत जे पहिरियें भाङे जो आखि़री गायकु हो दिलीप लालवाणी, हुन बि नारायण श्याम जी रचना ‘दूर,दूर, दूर अल्ला अखि छा थी गो॒ल्हे’  मस्तीअ भरे अंदाज़ में पेश करे श्रोताउन खे झूमायो। इन्हन गीतन जे दौरान कार्यक्रम जी मुख्य महिमान डॉ.विम्मी सदारंगाणी नारायण श्याम जे रचनाकर्म ते रोशिनी बि विझंदी रही।
            गीत-संगीत जे पहिरियें दौर खां पोइ वारो आयो अखिल भारत सिंधी कवि सम्मेलन जो। शुरूआत कई बैरागढ़ जे शाइर रमेश तनवाणीअ। हूंअ त रमेश हिकु सुठो गायकु आहे पर इन सां गडु॒ कविताऊं रचींदो बि आहे। कंहिं मंच तां पहिंजी कविता पढ़ण जो हीउ संदस पहिरियों मोक़ो हो पर नारायण श्याम ते लिखियल संदस रचना खे सभिनी जी साराह मिली। कनयो शेवाणी नओं उभिरंदड़ शायर आहे हुन बि पंहिजन ग़ज़लन ऐं वाईअ सां बु॒धंदड़न खे मुतासि़र कयो। कन्हैयालाल मोटवाणी ‘मांदो’ छंद में लिखण वारो सुठो शायर आहे संदस ग़ज़ल बि श्रोताउन जे दिल ते असरु करण वारा हुआ। नई कविता जो जा॒तल सुञातलु नालो मोहन गेहाणी बि पहिरियों दफ़ो सिंधूअ जे मंच ते पंहिंजी कविता पेश करण आयो ऐं कविता में पंहिंजी पुख़्तगीअ जो अहिसासु करायाईं। रायपुर जे कैलाश शादाब पंहिंजन ग़ज़लन सां प्रोग्राम जी रंगत में नवाणि आंदी। ‘कौन बनेगा करोड़पति’ फेम द्रोपदी चंदनाणी सिंधी कविता जे मैदान में नईं आमद आहे। हिन कवियत्री में घणियूं उम्मेदूं रखी सघिजन थियूं। अलीगढ़ मां आयल अर्जुन चावला बि पंहिंजे ग़ज़ल सां मुतासि़र कयो। होशंगबाद जो नौजवान शायर जेको कवि सम्मेलन जो संचालन तमामु दिलकश नमूने करे रहियो हो उनजूं रचनाऊं बु॒धी लगो॒ त नईं पीढ़ी बि सिंधी बो॒लीअ खे ज़िंदह रखण में सरगर्म आहे। विम्मी सदारंगाणीअ जी कविता ‘कहाणी’ बु॒धंदड़न खे ख़ूब पसंद आई।
            हिन मोक़े ते डॉ. विनोद आसूदाणी जे गज़लन जे मजमूए ‘‘भुणि-भुणि’’ ऐं भग॒वान बा॒बा॒णीअ जे नाटक ‘‘किराये जा कांधी’’ किताबन जी रूनुमाई बि विम्मी सदारंगाणी, अशोक जमनाणी, कैलाश शादाब ऐं अर्जुन चावला जे हथन सां कई वई।


बीमारीअ जी बदकिस्मती! मींहं जी मुंद में अची अट्टूअ खे लगी। बदन में सूरु,
सरदी, खंगि, जुकामु.... हा बाबा हा.... इएं सभु....!


मुंद खे कोसींदे अट्टू साहिबु बिनि 
डींहनि मंझि‍ टे डाकदर मटे वठ्या। 
इन्हनि बीमारियुनि  मां  हिक  बि  न  लथसि। हा.... थकान जी बीमारी पाण  बी  लगी  वयसि।  चाइनाराम सिन्धी  हलवाईअ जी सिन्धी मिठाई  सिन्धी 
हलवे जो टिन जे ठहियल हिक दबे में अट्टू साहिब ठूंसे ठूंसे करे टेबलेट्स जी 
स्ट्रिप्स भरे रखियूं। गडोगडु इनव्हेलर बाम ऐं हिकु थर्मामीटर बि सांभे वरताईं। चइनि डींहनि बैदि‍ त हुन खे आफिस मूं टेलीफून अचण लगा - ऑफिस अची वञो दादा न त विदाउट पे मञा  वेन्दव!


अट्टू साहिब भला ईअं कींअं थिअण  डे हा। सो पंजे डींहुं ठही ठिकी संभरी पहुतो आफिस। पिऑन खां वठी वडे साहिब तांई सभ खां अगिमें  में उन्हनि जय हो जय हो करे पंहिंजी अदाकारीअ सां दुआ सलाम कई। पोइ पंहिंजी सीट ते अची वेठो त पुछुगुछु लाइ दोस्तारनि जी अचुवञु लगी वेई। चइनि डींहनि में जुदा जुदा डाकदरनि जो आजमूदो वठण वारो अट्टू साहिब भला ऐहिड़ो सुहिणो वझु कीअं हथनि मूं निकरण डींदो। सो, हू पंहिंजी बीमारी विसरी वयो।


खंगि-जुकामु मथे जो सूरु ईअं बि        कुदरती तौर चइनि पंजनि  डींहनि  बैद  माण्हूअ  ते  कयासि करे उनजो पीछो छडे डीन्दा आहिनि। ईअं  ई  अट्टू साहिब सां थियो, पर सुठो थिओ। उहे पाण खे हकीम लुकमान जो खास माइट समझण लगा।
माथुर साहिब उन्हनि खां पुछियो - “तव्हां कहिड़ी दवा वरती दादा। जल्दी असरु करे वयव। डिसो न, सुबुहु खां वठी मूंखे बि मथे में सूरु थी रहियो आहे!”
“खंगि बि अथव छा!”  अट्टू साहिब पंहिंजी डाकदरीअ जी दुकान हलाइण शुरु कई।
“हा हा दादा, जुकाम बि आहे।“
“पोइ त बदनु बि सूरु कन्दो हून्दो!”
“हा दादा हा...!”
“त समझी वठो... तव्हांजो रोग मां मिटाए छडियो....। ही वठो ब गोरियूं...।”
“इएं कीअं वठां!”
“अरे दादा...ब चांहियूं घुरायो.... गिलास  कोप-बसीअ में.... हिक तव्हां पीओ...  बी मां पी वठन्दुसि।”
”इन सां मुंहिंजी बीमारी दूर थी वेन्दी!”
”अरे छा गाल्हि था कयो...। चुटकीअ में...।”
”दादा... पोयनि चइनि कलाकनि खां भुगतां वेठो....!”
”फिकरु न कयो! जीअं चवां उअं ई कन्दा वञो।“
"तव्हां चओ था त यकीनु करणो थो पवे वरना त...."
"वरी उहे  ई  निराशावादी गाल्हियूं। दादा...आशावादी बणिजो...  आशावादी।" 
"पर दादा... जडहिं नकु वहन्दो रहन्दो त  आशाऊं किथे रही सघन्दियूं...." “चङो ... त तव्हां खे टेंशन बि डाढ़ी आहे...ही वठो, हिक गोरी बी बि वठो....”
"मरी वयुसि! अरे दादा.... तव्हां खे खपे त चाहिं सां गडु समोसा बि घुराए तो
‍िडयांव। बस बी का दवा न ‍िडयो अट्टू साहिब...."
"ईअं कीअं थी सघन्दो आहे! दवा खाइण खां सिवाइ तव्हां खे आराम कीअं मिलन्दो
दादा..."
"मुंहिंजी हालत ते तरस खाओ दादा..."
"तव्हां दवा खाओ दादा...! मां तरस खावां या सरस... इन्हीअ जो फिकरु न कयो। ऐं हाणे तव्हांजो टाइम पूरो... महरबानी करे  शर्माजी  खे अचण डियो। डाढ़ी देर सां पंहिंजी सीट ते पासा था वेठा मटाइनि। ऐं हां दादा... सुभाणे चैकअप जरूर कराइण अचिजो...।"
शर्माजी  सचपचु अट्टू साहिब सां गडि‍जण लाइ उबारा हुआ। माथुर साहिब जे उथन्दे  ई  उहे अट्टू साहिब जे कैबिन में घिरी विया। पहिरियूं खंखारे, वरी मुश्की करे कुर्सी कुझु पुठिते घिसकाए  डाढे अंदाज सां उन्हीअ ते वेही रहिया। अट्टू साहिब पंहिंजी डाकदरीअ जे नशे में ... मुआफ कन्दा... कुझु वक्तु पहिरियूं वरतलि दवा जी खुमारीअ में हुआ। अधखुल्यल अख्युनि सां उन्हनि  शर्माजी खे डिठो.... कुझु सुजागु थिआ ऐं चयांवूं ,-"त  शर्माजी  तव्हांखे बि कब्जी थी वेई आहे....।"
शर्माजी  हैरानु। इहा राज़ जी गाल्हि अट्टू साहिब खे कीअं खबर पई। खैर... उन्हनि
मन  ई  मन में तइ कयो ऐं वरी खंङारीन्दे गाल्हाइण ते उमादा थिआ, " अट्टू साहिब
गाल्हि दरअसलि इहा...."
अट्टू साहिब उन्हनि जी गाल्हि झले वरती, " छडियो  बि  लजाइणु,  शर्माजी  मूं तव्हांजी
समस्या डहनि मिनटनि में पासीरी करे छडीन्दुसि...."
"सचु दादा..."
"हा दादा हा....।"
"ओ... पोइ त मूं पट्टूअ खां बि शर्त खटी वेन्दुसि...।"
"शर्त ...कहिड़ी  शर्त ... खैर छड्यो... ही वठो.... इन खे गरम पाणीअ सां वठी
वठो...."
"न न... मां इहा कान वठन्दुसि... मां त तव्हां खां ओधरि........"
"कीअं न वठन्दव.... मूंखे सुञाणीन्दा आहियो कीन न....! मां डई करे  ई  साहु
पटीन्दुसि..."
"अट्टू साहिब.... तव्हां छह महीना अगु मूंखां पंज सौ रुपिया वरता हुआ... उहे
मोटाए डियो महरबानी करे...."
"ह...अ... ओ.... छ....छा.... " अट्टू साहिब जी जुबान समझो त अकड़जी वई।
"हा साहिब।"  शर्माजी चयो - "मां त तव्हां खां उहे रुपिया वठण  ई  आयो हुयसि। पट्टूअ  मूसां  शर्त  बधी हुई....  जेकडहिं तव्हां मूंखे रुपिया मोटाए डीन्दा त पट्टू मूंखे सौ रुपिया पंहिंजे पारां वधाए डीन्दो..."
अट्टू  साहिब खे  ऐडी देर बैदि वरी सरदी-जुकाम, खंगि-मथे जे सूरु अची पकड़्यो। उहे पंहिंजे दवाइनि जे जखीरे मूं हिक टेबलेट कढी करे साम्हूं रखण लगा। शर्माजी डांहुं अख्यूं करण खां अगु अट्टू साहिब ब्लड प्रेशर जी टेबलेट गिड़की चुक्या हा। 
अन्र्तराष्ट्रीय भाषा दिवस 21 फरवरी खां ब डींहं अगु 19 फरवरी आरितवार डिहारे जयपुर जे होटल माया इन्टरनेशनल में ‘‘बारनि खे सिन्धी भाषा सेखारण में माइटनि जी भूमिका’’ ते राजस्थान सिन्धी अकादमी
पारां राज्य स्तरीय सेमीनार जो आयोजन बिनि सत्रनि में कयो वियो। सेमीनार जो उद्घाटन जस्टिस इन्द्रसेन इसराणी, गुलाबपुरा नगर पालिका अध्यक्ष चेतन पेशवानी, अकादमी जे अध्यक्ष नरेशचन्दानी ऐं अकादमी जे सचिव दीपचन्द तनवानीअ लालसांई जी तस्वीर अगियां जोत बारे कयो अकादमी अध्यक्ष नरेश चन्दानी मुख्य अतिथि जस्टिस इसराणी खे ऐं अकादमी जे सचिव दीपचन्द तनवानीअ विशिष्ट अतिथि चेतन पेशवानी खे शाल ऐं माला पराऐ ऐं मूमेन्टो डई सनमानित कयो। 


सेमीनार जी शुरूआत कमला गोकलाणी ऐं साथियुनि सां गदोगद राजस्थान जे हर शहर खां कोठायल साहित्यकारनि कौमी गीत वन्देमातरम जे गायन सां कई। अकादमी अध्यक्ष सभनि जो स्वागत कन्दे अकादमी जी गतिविधियुनि जी जाण दिनि त विशिष्ठ अतिथि चेतन पेशवानीअ लेखकनि खे जमाने जे हिसाब सां नईं नईं तकनिकियुनि जो सहारो वठी बोली जे प्रचार प्रसार जी गाल्ह चई त मुख्य अतिथि जस्टिस इसराणीअ सलाह दिनि त असांखे पंहिंजी जमीन न आहे पर उन जी कमी असीं समाज मां वध में वध अफसर ठाहे पूरी करे था सघू ऐं अफसर ठहण में असांजी मातृ भाषा सभ खां वदी मददगार आहे। इनि जो पूरो फायदो वठण घुरजे। 


सेमीनार जे पहिरिये सत्र जी सदारत श्रीमति डा. कमला गोकलाणी कई त विषय ते पत्रवाचन कन्दे कन्हैयालाल अगनानी चयो त बारू त मुछु जो वार जेदहि मोड़ीस उदाह मुड़न्दो। हुन खे भले पंजाबी सेखारियो या गुजराती या मद्रासी या मराठी। पर जरूरी आहे बार खे सिन्धी मीडियम वारे स्कूल में दाखिलो करायजे या जहिं स्कूल में हिकु विषय सिन्धी हुजे उते। जे इहा सुविधा ब न हुजे त सिन्धी सेखारण वारिन कलासनि में बारिन खे मोकले करे सिन्धी सेखारण घुरजे।


सिन्धी भाषा सिखी सिन्धी विषय सां IAS,RAS ई न सिन्धी जा लेकचरार,प्रोफेसर, सिन्धी जा मासतर, सिन्धी अनुवादक, अनाउन्सर सवलाई सां ठई सघजे थो इहा गाल्ह बारिन खे समझायण घुरजे। बार सिन्धी में रचनाऊ, कहणायू, नाटक, कविताऊ वगैरा लिखी पढी करे पैसो कमाईण सा गद नालो भी कमाऐ सघे थो। माइटनि खे घुरजे त बारनि खे सिन्धी नाटकनि, कवि सम्मेलन या सिन्धी गीत संगीत जे कार्यक्रमनि में वठी वञण घुरजे ऐं बारिन खे सिन्धी सन्त महात्माउनि, शहीदनि ऐं स्वतंत्रता सेनानुयनि जी जीवणी सां वाकिफ करायण वास्ते चाहे देवनागरी या अरबी लिपि में अखबारू या किताब जरूर घुरायण घुरजनि ऐं सिन्धी गीत संगीत जा कैसेट वगैरह रखण ऐ बुधण घुरजनि। 


अगनाणी जे पत्रवाचन ते गोविन्द माया तबसरो पेशकन्दे चयो त महाभारत में कथा आहे त अभिमन्यु जदहि माउ सुभुद्रा जे पेट में हो तो अर्जुन सुभुद्रा खे चक्रव्यूह में घिरण जो तरीको बुधायो ऐं चक्रव्यूह मां निकरण जो तरीको बुधायण लगो त सुभुद्रा जी अखु लगी वई तंहि करे अभिमन्यु महाभारत जे युद्ध में चक्रव्यूह में घिरी त वयो पर निकरी कोन सघियो। अजु असां सिन्धी महान भारत मे फैहलजी विया आहियू ऐं असां जी माउ जी (मातृ भाषा) जी अख‍ि लगी वई आहे ऐं जे हांणे भी चक्रव्यूह मां न निकतासे त असांजी जाति ऐं बोली जो खातमो पको आहे। तंहिं करे जंहि ब घर में बार गर्भ मे अचे तदहि खां वठी जैसीं हू स्कूल न वञे घर में सिन्धी माहोल ठाहे छदण घुरजे। 


सत्र जे विशिष्ट अतिथि चन्दन सुखाणी मिडिया जो पूरो सहयोग खणण जी सलाह दिनि त कमल वासवानी चयो कि बारनि खे हिमथायण जा तरीका अपनायण घुरजनि। हाजरीनन मां श्री रमेश नारवाणी, राजेश खत्री, नवल बचाणी, केवल जेसवाणी ऐं इसर सिंह बेदी ब सुझाव दिंदे चयो त सोनारे वारी ठक ठक कन्दा रहो त ई गह घणजन्दा।


बीकानेर जे देवीचन्द खत्री जाण दिनि त हुनि पंहिजी पोट्री सां सिर्फ सिन्धी में गाल्हायण ते हुन जी माउ खे रोज 10 रूपया दियण करे रखिया आहिनि पर जे बी बोली में गालहाइन्दे बुधन्दुस त 10 रूपया कटिजी वेन्दस पर अजु तांई मुंहिजी नूंहं हिक दफो ब पैसा कोन कटाया आहिन। अगते जाण दिनि त सन्दस पोट्री स्कूल में हिन्दी या अंग्रेजी में कविताऊं बुधाये पहिरियों इनाम आणी दी आहे त घर में ब जदहि सिन्धी जी नई कविता याद करे बुधाऐ त कोई न कोई प्राइज दई हुनि खे हिमथाईन्दों अहियां ऐं पाण ब खुश थींदो आहियां। 


सागी रीत बे सत्र जी अध्यक्षता भगवान अटलानी कई ऐं पत्र वाचन अजमेर यूनिवर्सिटी में सिन्धी जे हैड आफ डिपार्टमेन्ट हासो दादलानी कई ऐं तबसरो ब्यावर जे अर्जुन कृपालानी कयो। खास मेहमान हुआ प्रकाश टेकवानी ऐं पनामा निवासी गंगाराम पुरसवाणी। हासे दादलाणी पंहिजे पत्रवाचन में बुधायो त 1943 में अंग्रेजनि सिन्धी बोली खे दाढो मथे चाढि़यो। रिचर्ड बर्टन ऐं एच.डी. सोले जो चवण आहे त शाह लतीफ जेदो महान कवि कोई कोन्हे ऐं सिन्धी जेदी समृद्ध भाषा शायद ही काई आहे। हुन चयो त जानवर ब पंहिजी बोली कोन छदीन्दों आहे। कुतो कदिह म्याँऊ-म्याँऊ कोन कन्दो त बिल्ली कदंहि भौं भौं न कंदी। पर असीं पंहिंजों नासूर पाणं पैदा कयो आहे। अर्जुन कृपालानी तबसरों पेश कन्दे चयो त बार जेको झटीन्दो
सो ही वन्डीदो। हाजरीनन मां पमो वाधवाणी, कमला गोकलाणी, आकशवाणी जयपुर जी पूजा, इसरसिंह बेदी, सुरेश बबलाणी, रमेश रंगाणी ब पंहिजा विचार बुधाया त बीकानेर जे सुरेश हिन्दुस्तानी दांह दिन्दे चयो त नाटक, गीत, संगीत जेके सिन्धी सभ्यता जा साधन आहिन ऐं कलाकार सुबह जे 7 वगे खां रात जे 11 वगे तांई पंहिजों टाइम दियनि था उन्हनि खां जदहि कोई इहो पुछन्दो आहे कि तूं कन्दों छा आहीं त दाढी तकलीफ थींदी आहे इनि समस्या जो ब कोई समाधन कढण घुरजे। 


अकादमी पांरा सेमीनार में सिन्धियत जी निस्वार्थ सेवा में लगल विलायत जे कन्हैया वासवाणी जो इन्द्रसेन इसराणी हथां ऐं उदयपुर जे राजेश खत्री अऊं बीकानेर जे देवीचन्द खत्री जो अकादमी अध्यक्ष नरेश चन्दाणी पारां शाल ऐं माला पाराऐ सनमान कयो वियो । सजे कार्यक्रम जो सुहिणो ऐं यादगार संचालन सिन्धी साहित्य सुरभि जे सम्पादक लक्ष्मण भम्भाणी कयो।
(सुजागु सिन्धी, बीकानेर तां खंयलु) 
सिंधी काउंसिल आफ इण्डिया, अंधेरी चैप्टर तरफां मिटी-माइटी सेवा शुरू कई वई


          मुम्बई, अंधेरी वेस्ट मुम्बई में अटिकल 3000 सिंधी परिवार रहन था उनमां लोखंडवाला काम्प्लेक्स में ई 1000 सिंधी परिवार आहिन। हर घर में बा॒र वडा॒ थी रहिया आहिन। उन्हन जी मिटी-माइटीअ लाइ मैट्रीमोनियल शेवा जी अजु॒कल्ह तमामु घणी ज़रूरत आहे। इन गा॒ल्हि खे ध्यान में रखंदे सिंधी काउंसिल आफ इंडिया, अंधेरी चैप्टर त़रफां लोखंडवाला काम्प्लेक्स, मैन बाज़ार में कामधेनू मार्केट में आफि़स खोली वेई आहे।
          इन आफिस जो मुहूर्त स्वामी हीरानंद महिराज पूजा॒ करे ऐं श्री हरीश दुबे सेक्रेटरी जनरल सिंधी काउंसिल ऑफ इंडिया रिबिन कटे करे कयो। चैप्टर जे प्रेज़ीडेंट श्री राजीव पुरसवाणीअ सभिनी आयलन जो स्वागतु कयो। चैप्टर जे कन्वेनर श्री हरीचंद डुंगरेजा साल जी रिपोर्ट पेश कई।
          इन मौक़े ते मुख्य महिमान जे रूप में गा॒ल्हाईंदे श्री हरीश दुबे चैप्टर जी पूरी टीम खे वाधायूं डीं॒दे ख़ुशी ज़ाहिर कई त मिटी माइटी लाइ सुठा छोकिरा या सुठियूं छोकरियूं  गो॒ल्हणु अजु॒ सिंधी समाज जो वडो॒ मसइलो बणिजी चुको आहे। इन ड॒स में हीउ हिकु सुठो क़दमु खंयो वियो आहे।
          चैप्टर जे कन्वेनर ऐं रीजन जे वाईस प्रेज़ीडेंट श्री हरीचंद डुंगरेजा हिक रिथ पेश कंदे चयो त पूरे मुम्बई शहर में हीअ शेवा कंदड़ संस्थाउन जी हिक फेडरेशन ठाही वञे।
          प्रोग्राम जे आखि़र में श्री हरीश दुबे ऐं स्वामी हीरानंद महिराज ऐं बि॒यन महिमानन जो शाल, श्रीफल ऐं गुलदस्ते सां सन्मानु कयो वियो, जिनमें ख़ास हुआ सर्वश्री हरीश मीरचंदाणी, डॉक्टर सतराम माखीजा, गुल थधाणी, सुंदर गुरसहाणी, मोतीराम चावला, प्रीतम वरियाणी, पूरण जे॒ठवाणी, ढालूमल, हरी भम्भाणी, सुश्री वीना डिंगराणी। प्रेज़ीडेंट महिला विभाग भेण बिनीता नागपाल वोट आफ थैंक्स जी रस्म पूरी कई। 
टेकचंद मस्त खे लाईफ टाईम अचीवमेंट अवार्ड सां नवाजि़यो वियो


 उल्हासनगर, गुजि़र्यल 25 सालन खां लगा॒तार अखिल भारत सिंधी बो॒ली ऐं साहित प्रचार सभा जो झण्डो फहिलाईंदड़ साहित्यकार टेकचंद मस्त खे सिंधू यूथ सर्किल, उल्हासनगर पारां संदसि शेवाउन जो मानु कंदे खेसि लाईफ टाईम अचीवमेंट अवार्ड अ़त़ा कयो वियो आहे।
          सिंधी यूथ सर्किल जी सिल्वर जुबली मल्हाइण जे मौक़े ते सर्किल पारां श्री टेकचंद मस्त खे शाल ऐं श्रीफल सां सन्मानु कंदे खेसि लाईफ टाईम अचीवमेंट अवार्ड सां बि नवाजि़यो वियो।
          जा॒ण हुजे त श्री टेकचंद मस्त गुजि़र्यल 25 सालन खां लगा॒तार साहित्यक सेमीनार आयोजित कंदो रहियो आहे। बिना कंहिं सरकारी मदद सां हेल ताईं हू 90 साहित्यिक सेमीनार भारत जे कुंड कुड़‍िछ में वञी जुदा-जुदा शहरन में करे चुको आहे। थी सघे थो कंहिं हिक शख़्स पारां एतिरा सेमीनार कोठाइण जो इहो वर्ल्ड रिकार्ड हुजे। बहरहाल श्री टेकचंद खे हिन लाईफटाईम अवार्ड लाइ वाधायूं।
आसूद॓ लछवाणीअ खे ‘‘सैयद अमीर अली मीर’’ पुरस्कार सां नवाजि़यो वियो
   
भोपाल, मध्य प्रदेश राष्ट्रभाषा प्रचार समिति पारां साल 2011 जो ‘सैयद अमीर अली मीर’’ पुरस्कार भोपाल जे साहित्यकार आसूदो लछवाणीअ खे अत़ा कयो वियो। इहो सन्मानु खेसि संदसि हिन्दी कविता संग्रह ‘‘जाने के लिए जाऊंगा नहीं’’ ते अत़ा कयो वियो आहे।
          हितां जे हिन्दी भवन में रिथियल हिक शानाइते प्रोग्राम में श्री आसूदे लछवाणीअ खे ‘सैयद अमीर अली मीर’ ऐज़ाज़ु मध्यप्रदेश जे राज्यपाल पारां अता कयो वियो।
सिन्धी अकादमी द्वारा एकांकी आलेख प्रतियोगिता के परिणाम घोषित


जयपुर। राजस्थान सिन्धी अकादमी द्वारा वित्तीय वर्ष 2011-12 में आयोजित अखिल प्रतियोगिता के परिणामों की घोषणा की गई है।
भारतीय/राज् स्तरीय एकांकी आलेख अकादमी अध्यक्ष नरेश कुमार चंदनानी ने बताया कि अखिल भारतीय स्तर पर भोपाल के श्री  भग॒वान बा॒बा॒णी की एकांकी ’’किराये जा कांधी’’ ने प्रथम, अजमेर के सुरेश बबलाणी की एकांकी ’’गलीचे जा टुकरा’’ ने द्वितीय एवं जयपुर के भगवान अटलाणी की एकांकी ’’सुबुह जो सोझिरो’’ ने तृतीय स्थान प्राप्त किया है।
इसी प्रकार राज्य स्तर पर जयपुर के कन्हैया अगनाणी की एकांकी ’’भली जमन धिअरियूं’’ ने प्रथम, जयपुर के ही गोबिन्द माया की एकांकी ’’सिन्धी बोली’’ ने द्वितीय तथा बीकानेर के मोहन थानवी की एकांकी ’’कहकशां’’ ने तृतीय स्थान प्राप्त किया है।
सिन्धी अकादमी द्वारा कहाणी आलेख प्रतियोगिता के परिणाम घोषित


जयपुर। राजस्थान सिन्धी अकादमी द्वारा वित्तीय वर्ष 2011-12 में आयोजित अखिल भारतीय/राज्य स्तरीय कहाणी आलेख प्रतियोगिता के परिणामों की घोषणा की गई है।
अकादमी अध्यक्ष नरेश कुमार चंदनाणी ने बताया कि अखिल भारतीय स्तर पर राजकोट की श्रीमती कौशल्या आहूजा की कहाणी ’’कहिड़े डोह जी सजा’’ ने प्रथम, अजमेर के एम0टी0भाटिया की कहाणी ’’जिन्दगीअ जा ब पल’’ ने द्वितीय एवं बीकानेर के राधाकिशन चांदवाणी की कहाणी ’’बुढा आश्रम’’ ने तृतीय स्थान प्राप्त किया है। इसी प्रकार राज्य स्तर पर ब्यावर के अर्जुन कृपलाणी की कहाणी ’’बेनजीर रोशनी’’ ने प्रथम, कोटा के मुरारीलाल कटारिया की कहाणी ’’महमानु भगवानु’’ ने द्वितीय तथा बीकानेर के मोहन थानवी की कहाणी ’’कन्डा’’ ने तृतीय स्थान प्राप्त किया है।
नवोदित लेखकों की अखिल भारतीय स्तर की प्रतियोगिता में अजमेर की श्रीमती गीता गोकलाणी की कहानी ’’सपनो बणियो हकीकत’’ ने प्रथम, उदयपुर के विनोद कपूर की कहाणी ’’अहंकार’’ ने द्वितीय एवं बड़ौदा की कु.अम्बिका गिरगलाणी की कहाणी ’’सोन जो पिन्जरो’’ ने तृतीय स्थान प्राप्त किया है।
दीपचन्द तनवाणी
सचिव
  ठोड़ो- लघुकथा 
हू छहें दरजे खां मूसां गडु पढ़ंदो हो. हमेशा पह‍िर्यों नंबर ईंदो हो, पर पोइब‍ि सजो कालेज हुनखे सनकी मञींदो हो. हिक प्रोफेसर त हिक दफ़े हुन खे रजिस्टर्ड चर्यो ब‍ि चयो हो. कड॒हिं  बिना मुच्छुन जे डाढ़ी रखंदो हुयो त कड॒हिं मखि छाप मुच्छूं. ‍िबए ब‍िए किस्म जूं टोप्यूं पाइण ब‍ि हुन जे शौंक में शामिल हुयो.
      पुराणी सुञाणप जे बावजूद ब‍ि मूंखे हुन सां को खास मोहु कोन हुयो. सच त इहो आहे कि हुन खे नापसंद करण जो भरमु मुश्किल सां लिकाए सघंदो हुयुस‍ि. कुछ डींहं  हू किस्म किस्म जूं पगिड़ियूं पाए डेखारींदो हुयो, पर  तडहिं त हद ई थी जडहिं हू मथो कूड़ाए पंहिंजे क्लास में ड‍िठो वयो.
  प्रशांत चिढ़ी करे चयो " मथो त माण्हूं  तड॒हिं कूड़ाईंदो आहे जडहिं मथे में जूं पइजी वञन या जडहिं पीउ मरी वञे."
हू उथी क्लास खां बाहिर आयो. हयातीअ में हू पह‍िर्यों भेरो मूंखे उदास लगो. प्रशांत जी गाल्ह‍ि मूंखे ब‍ि ख़राब लगी, सो हुन खे छिरब डई मां बाहर आयुस. हुन जे अख्युन में लुड़क हुया. मूं हुन जो दुख घटाइण जे ख़्याल सां चयो "किन माणहुन खे गाल्हाइण जो डांउ न ईंदो आहे. तूं हुन जी गाल्ह‍ि ते ध्यान न डे."
   हुन लुड़क उघ्या,  त मूं खिल कंदे चयोमांस " हूंअ तूं बुरो न मञंजइ, वार वधाए छड‍ि, मथो कूड़ाए कैंसर जो मरीज़ प्यो लगीं."  मुंहिंजी गाल्ह‍ि बुधी हू मुरक्यो. असीं बई टहकु डई खिल्यासीं. अजु हुन जो सतेतालियों जन्म डींहुं आहे. मथो कूड़ाइण बइद‍ि कुछ महीना हू कैंसर सां जंग जोटींदो रह्यो.
भग॒वंती नावाणी जयंतीअ ते ‘सिन्धु’ जी शानदार सिंधी संगीत महफि़ल ऐं कवियत्री सम्मेलन


संत हिरदाराम नगर (बैरागढ़), सदा मुर्कंदड़ सिंधियुन जी लाड॒ली गायिका ऐं अदाकारा सदाहयात भग॒वंती नावाणी जे 73एं जन्म डीं॒हं जे मौक़े ते हितां जी प्रमुख सिंधी साहित्यक संस्था सिन्धु (साहित्य, कला ऐं संस्कृती जो झरणो) पारां साहित्य ऐं संगीत जो हिकु रंगारंगी प्रोग्राम 1 फरवरी 2012 ते नवयुवक सभा भवन में पेश कयो वियो।
            कार्यक्रम जो मुहूरत कंहिं सिंधी मंच ते पहिरियों भेरो क़दमु रखण वारियुन गायिकाउन ऐं शायराउन - शुभि शुक्ला, सामिया भाईजी, कामनी केवलाणी, कोमल मीरचंदाणी ऐं द्रोपदी चंदनाणीअ- माता सरस्वती, भग॒वंती नावाणी ऐं ब्रहमलीन संत शिरोमणि हिरदाराम स़ाहिब जे तस्वीरुन ते फूल मालाऊं चढ़ाए करे कयो।
            प्रोग्राम जे पहिरिएं हिस्से में संगीत महफि़ल जे पहिरिएं दौर जी शुरूआत कई क्लासीकल जी सीनियर सिंधी गायिका सरला नागदेव सरस्वती वंदना सां। ईश वंदना जे इन सिलसिले खे अगु॒ते वधाईंदे रोशनी धनवाणी ऐं कंचन ख़ूबचंदाणीअ परसराम ज़िया पारां सिंधीअ में तर्जुमो कयल ‘सुखमणी’ भग॒वंती नावाणी पारां गा॒यल अंदाज़ में पेश कई। उनखां पोइ भावना जग॒वाणी खणी आई राम पंजवाणीअ जो प्यारो गीतु-‘सिक में ओ सिक में’। रोशिनी तनवाणी ‘सिंधुड़ी मुंहिंजी अमड़ि तोसां नातो शाल निभायां’ गा॒ए आबिदा परवीन जी याद डि॒यारे छडी॒। संदस पेशकश आत्मविश्वास सां भरियल हुई अग॒ते हली हुन मां काफी उम्मेदूं रखी सघिजन थियूं। सिंधी संगीत खे राम पंजवाणीअ पारां डि॒नल अमर रचना ‘अलाए जे छा में राज़ी आ, अलाए जे कंहिंसां राज़ी आ’ भावना ऐं रोशनीअ गडि॒जी करे गा॒ए श्रोताउन खे झूमायो। इन्हन खां पोइ आई नंढिड़ी गायिका लता चंदाणी वेस्टर्न धुन में ‘जोगी॒ जादू लाए विया, मूंखे कीन बु॒धाए विया’ खणी। हिन बा॒लकीअ बि पंहिंजी कला सां  बु॒धंदड़न खे मुतासि़र कयो।
            रचना लच्छवाणीअ लोक गीत ‘अई झिरमिर, मूं डि॒ठो तुंहिंजो प्यारु, घोरी वञां आउं तोतां’ तमामु सुरीले अंदाज़ में पेश करे बो॒लीअ जे मेठाज खां बु॒धंदड़न खे रूबरू करायो। इन्हन नयुन गायकाउन सां गडु॒ सिंधी गायकीअ में सालन खां रियाज़ कंदड़ श्रीमती रूप गेहाणीअ राणो राग॒ में ‘कड॒हिं राज़ी थींदे राणा’ पेश करे गायकीअ में संदस पारां कयल महिनत खां श्रोताउन खे रूबरू करायो।
उनखां पोइ सरला नागदेव भग॒वंती नावाणी पारां मस्तीअ भरे अंदाज़ में गा॒यल लोली ‘नंढिड़ा शेर आ, वधाए पेर आउ, घोरी रे घोरी तोतां माउ’ पेश कई। संगीत महफि़ल जे पहिरिएं दौर जी पुजा॒णी कंदे चांदनी दाराणीअ सुखमणीअ जी तर्ज़ ते संदसि पारां ‘हिरणी’ उन्वान सां लिखयलु हिकु गीतु पेशु कयो।
            संगीत महफि़ल जे पहिरिएं दौर खां पोइ वारो आयो कवियत्री सम्मेलन जो जंहिंजो आग़ाज़ हर्षा मूलचंदाणीअ पंहिंजी कविता सां कयो। संदसि कविता में नारीअ जी अकेलाई ऐं मायूसीअ जो ज़िक्रु हो। तंहिंखां पोइ श्रीमती शांता लालवाणीअ नईं पीढ़ीअ जी जदीद सोच, विलायत तरफ वधंदड़ लाड़े ऐं पंहिंजी संस्कृतीअ खां पासो करण वारे रवैये त तन्ज़ करण वारी पंहिंजी कविता पेश कई। डॉ. प्रतिमा लच्छवाणीअ ‘मां केरु’, ‘सिजु’ ऐं ‘माउ’ शीर्षकन सां पढ़ियल रचनाउन में हिक औरत पारां ख़ुद जी तलाश, ऐं पंहिंजो पाण खे समझण, ऐं समझण, पश्चिमीअ संस्कृतीअ अस़र हेठि ख़तमु थींदड़ पूर्वीं संस्कृतीअ जो दर्दु ऐं माउ जे कोमल भावनाउन ऐं रिश्ते खे उजागर कयो। द्रोपदी चंदनाणीअ प्रीतम जी उकीर ऐं उनजी मौजूदगीअ में दिल में उथंदड़ अहिसासन खे पंहिंज्युन रचनाउन ‘मईअ जी बि॒पहरीअ में सावणु’ ऐं ‘तुहिंजो अहसासु’ ज़रीए पेश कयो। कवियत्री सम्मेलन जे आख़िर में श्रीमती शोभा लेखवाणीअ पंहिंज्युन कविताउन ज़रीए समाज में नारीअ जी हालत, संदस दर्द, ऐं समाज जे केतिरियुन ई ऊणायुन खे उकेरण वारियूं कविताऊं तन्ज़ी नमूने में पेश कयूं।
            इन नंढे कवियत्री सम्मेलन खां पोइ शुरू थियो संगीत महफि़ल जो बि॒यों दौर। हिन दौर जी ख़ास्यित इहा हुई त हिनमें पंहिंजी गायिकीअ जो जोहरु डे॒खारण वारियूं सभु गायिकाऊं नयूं हुयूं ऐं उन्हन मां बि ब॒ गायिकाऊं ग़ैर-सिंधी हुयूं। बि॒एं दौर जी पहिरीं गायिका हुई शुभि शुक्ला जंहिं सदाहयात किशनचंद बेवस जी रचना ‘साईं ओ साईं, महिर वसाईं’ तमामु मधुर आवाज़ में पेश कई। गीत में आयल ‘ग॒’, ‘ड॒’ अखरन जा संदस उच्चारण अहिड़ा हुआ जिन मां किथे बि इएं कोन पिए लगो॒ त हूअ का ग़ैरसिंधी आहे। उनखां पोइ सोमिया भाईजी भिट धणी शाह अब्दुललतीफ़ जी रचना ‘पेरे पवंदीसांनि चवंदीसांनि, रही वञु राति भंभोर में’ वडी॒ श्रद्धा ऐं उकीर वारे अंदाज़ में पेश करे श्रोताउन खे मुतासि़र कयो। बिन्हीं ग़ैर-सिंधी गायिकाउन- शुभि शुक्ल ऐं सोमिया भाईजी सिंधी लोक गीतु ‘हिड॒कीअ मथां मूंखे आई हिड॒की, मां थी भायां मुंहिंजा मारू ईंदा’ एतिरे त मस्तीअ वारे अंदाज़ में गा॒यो जो श्रोता वाह-वाह करण लाइ मजबूर थी विया।
उन खां पोइ वारो आयो कामनी केवलरामाणीअ जो जंहिं पंहिंजी गायकीअ सां पंहिंजे संगीत जी तइलीम जो हुनुर डे॒खारींदे ब॒ गीत- ‘हर महफि़ल हर जाइ सजण तुंहिंजी आ वाखाण’ ऐं ‘जगंदी रहे जोति तुंहिंजी झूलण’  तमामु सुहिणे नमूने में पेश कयो। कामनीअ जो सुरु ऐं आवाज़ु नईं पीढ़ीअ पारां सिंधी संगीत खे ज़िंदह रखी अग॒ते वधाइण जूं उम्मेदूं जागा॒ए थो।
उनखां पोइ आयल कोमल मीरचंदाणी जेका हूंअं त नाटकन में पंहिंजी अदाकारी ऐं डांस ज़रीए जा॒ती वेंदी आहे, उहा बि सिंधूअ जे मंच तां पहिरियों दफ़ो सिंधी संगीत जे शाइक़न सां वाकिफ़ थी रही हुई। हुन पंहिंजे सुरीले अवाज़ में ब॒ गीत- ‘मुंहिंजे अङण आउ सुहिणा, तो लाइ नेण विछाए वेठी आहियां’ ऐं ‘मुंहिंजी बे॒ड़ी अथई विच सीर ते, पलउ पायां थी मां ज़िंदह पीर ते’ पेश करे सिंधी संगीत जे आईंदे बाबत उम्मेदुन खे ज़िंदह रखण जी पक डि॒यारी।
            कवियत्री सम्मेलन ऐं संगीत सभा जो ख़ास आकर्षणु हुई ‘‘कौन बनेगा करोड़पति’’ टीवी प्रोग्राम में अमिताभ बच्चन जे शान में कविता पेश करे मशहूरी हासुल करण वारी द्रोपदी चंदनाणी, जंहिं पहिरियों दफ़ो कंहिं सिंधी प्रोग्राम में पंहिंजी पेशकश डि॒नी। पंहिंज्युन कविताउन ज़रीए त हूअ पंहिंजे अदबी रुख़ जो परिचय पहिरीं ई ड॒ई चुकी हुई पर उनखां पोइ संगीत महफि़ल जे बि॒एं दौर में हुन गोवर्धन भारतीअ जो लिखयलु गीतु ‘बे॒ड़ी पारि उतारि झूलण, तूं मुंहिंजो आधारु झूलण, तूं मुंहिंजो आधारु’ पेश करे पंहिंजे हरफ़न मौला हुअण जो स़बूत पेश कयो।
            प्रोग्राम जे आख़िर में साहित्यकार नंदकुमार सन्मुखाणीअ सदाहयात भग॒वंती नावाणीअ जी गायकी ऐं जीवन ते तमामु बहितरीन नमूने रोशिनी विझंदे हिन महान शख़्सियत जी क़ाब्लियत ऐं ख़ूबियुन खां बुं॒धंदड़न खे वाकिफ़ कराईंदे संदस किन अणजा॒तल पहलुन- जीअं त गायकी तरफ संदसि लाड़े मथां हुनजी डा॒डी॒अ जो अस़रु, बंगाली संगीत जो अस़रु या अदबी ऐं नाट्य संस्था इप्टा में संदसि सक्रियता वग़ैरह- खे बि उजागर कयो।
            ‘सिन्धु’ जो हीउ मंचु पूरी तरह सां औरतुन खे समर्पित हो। एतिरे क़दुर जो संगीत जे कार्यक्रम में साज़न- हारमोनियम ते सरला नागदेव ऐं कांगो ते याशिका फुलवाणीअ जहिडि़युन सिंधी छोकरियुन संगत करे ऐलानु कयो त हाणे सिंधी ज़ाइफ़ाऊं संगीत जे खेतिर में बि कंहिं सां बि बरु मेचे सघन थियूं। संगीत में संगत करण वारा बि॒या कलाकार हुआ सर्वश्री तुलसी कलतारी ‘मोनिका’ सिंथेसाईज़र ते, गौरव श्रीवास्तव तबले ते ऐं अशोक तनवाणी ऑक्टोपेड ते।
            हूंअं त हिन प्रोग्राम जो मंचु पूरी तरह सां औरतुन खे समर्पित हो पर श्रोताउन जी ख़ास फरमाइश ते क़ौमी सतह ते मशहूर सिंधी गायकन- नारी लच्छवाणी सदाहयात खीअलदास बेगवाणी ‘फ़ानी’ जी लिखियल रचना ‘मुंहिंजे मारुन जी ओ कांगा लउं का लाति’ ऐं दिलीप लालवाणीअ श्री अर्जन हासिद जो ग़ज़ल - ‘दिल में वसन था के, के दिल खां परे-परे’  पेश करे पंहिंजन सुरन सां संगीत महफि़ल जी शान वधाई।
            समूरे कार्यक्रम जो संचालनु राष्ट्रीय स्तर जी मंच संचालिका कविता ईसराणी पंहिंजे विंदुड़ाईंदड़ अंदाज़ में मदुमस्तु आवाज़ सां कंदे समूरे कार्यक्रम में रंगत भरे छडी॒।
 डॉ. विनोद आसूदाणी खे ग़ज़ल संग्रह ‘‘बाहि जूं पाड़ूं’’ ते भारतीय भाषा परिषद पारां ‘‘युवा पुरस्कार’’
           नागपुर, सिंधीअ जे मशहूर शायर, मनोवैज्ञानिक, प्रोफेसर ऐं नायाब शखि़्स़यत डॉ. विनोद आसूदाणीअ खे संदस ग़ज़लुन जे मजमूए ‘‘बाहि जूं पाड़ूं’’ ते भारतीय भाषा परिषद, कोलकाता पारां ‘‘युवा पुरस्कार’’ अत़ा कयो वियो आहे। इहो ऐज़ाज़ खेसि 18-19 फरवरीअ ते कोलकाता में थींदड़ हिक ख़ास समारोह में डि॒नो वेंदो।
            जाण हुजे त डाॅ. विनोद आसूदाणीअ जा हेल ताईं पंज किताब शाया थी चुका आहिन जंहिंमां टे ग़ज़ल संग्रह आहिन। डॉ. आसूदाणीअ खे हीउ ऐज़ाज़ मिलण ते साहित्य जग॒त जी केतिरियुन ई हस्तियुन ख़ुशी ज़ाहिर कंदे खेसि वाधायूं डि॒नियूं आहिन। जिनमां ख़ास आहिन आदीपुर मां लखमी खिलाणी, साहिब बीजाणी, अहमदाबाद मां वासदेव मोही, जयराम चिमनाणी ‘दीप’, देहली मां मोहन हिमथाणी, भोपाल मां नारी लछवाणी, कनयो शेवाणी, भग॒वान बा॒बा॒णी, झम्मू छुगा॒णी, कनयो मोटवाणी ‘मांदो’, नागपुर मां ईसर कल्याणी, राजेश आसूदाणी, इन्दौर मां रश्मि रामाणी, होशंगाबाद मां महेश मूलचंदाणी, ग्वालियर मां नंदलाल दयाणी ‘त़ालिब’, रायपुर मां कैलाश ‘शादाब’,  वग़ैरह।
            डॉ. विनोद आसूदाणी हिन वक़्त नागपुर जे श्री रामदेवबाबा कालेज ऑफ इंजीनियरिंग ऐंड मैनेजमेंट में एसोशिएट प्रोफेसर ऐं ह्यूमनिटीज़ डिपार्टमेंट जो हेड ऑफ डिपार्टमेंट आहे।
‘‘हिक ई धागे॒ में पिरोयल’’ नाटक ज़रीए सिंधी भाषा 
में गंभीर नाटकन तरफ़ हिकु देरीनो क़दमु


कोलकोता, कविवर रविन्द्रनाथ टैगोर जे जन्म जी 150 सालगिरह जे सिलसिले में 
थियेटर लवर्स, कलकता पारां 15 जनवरी ते ‘‘हिक ई धागे॒ में पिरोयल’’ हिकु सिंधी
 नाटकु कोलकोता में पेश कयो वियो जंहिं जी हिदायतकार हुई संगीता बापोली। 
संगीता शादी त हिक बंगाली परिवार में कई आहे पर अजु॒ बि संदसि रूंइं-रूंइं में 
सिंध्यत लाइ प्यारु हिन नाटक ज़रीए साफ़ु नज़र अचे थो।
          गुरुदेव टैगोर जे टिन कहाणियुन- ‘नोश्तो नीर’, ‘दुई बोन’ ऐं ’स्त्री पौवत्रो’ जे आधार 
ते सिंधीअ में अनुवाद श्रीकांत स़दिफ़ ऐं विमी सदारंगाणीअ सां गडि॒जी ख़ुद संगीता करे
 उनखे नज़ाकत ऐं अकेलाईअ जे धागे में पिरोए चारूलता, शर्मीला, मृणाल ऐं बि॒यन 
किरदारन जे रूप में पेश कयो आहे। हिन नाटक में पंहिंजे बैकग्राउंड म्यूजि़क सां जान
 भरी आहे नौजवान गायक ऐं संगीतकार गिरीश साधवाणीअ। गुरुदेव टैगोर जे गीतन 
खे मूल लहिजे मंझ निहायत ई ख़ूबस़ूरतीअ सां तर्जुमो कयो आहे असांजे बर्ख शाइर 
अर्जुन हासिद ऐं प्रोफेसर विमी सदारंगाणीअ।
          नाटक में पिरोयल कहाणियूं हीअं आहिन- चारूलता जी शादी पाण खां वडी॒ उमिर
 वारे भूपतीअ सां थियल आहे, पर खेस मन जो मनठार पंहिंजे ई डे॒र जे रूप में मिले
 थो जेको खेसि आखि़र में अकेलो छडे॒ थो वञे।
          शर्मीला जेका हिक सचुपचु सुघड़ ऐं सची पतिव्रता स्त्री आहे उहा लाचार ऐं बेवस 
थी पंहिंजे पतीअ खे पंहिंजी ई भेण (सालीअ) जे प्यार में पाग॒ल थी डि॒से ऐं होडां॒हुं 
मृणाल पंहिंजी सखी बिंदूअ जे आपघात करण ते हताश थी पंहिंजी 15 सालन 
गृहस्थीअ खे टोड़े छडे॒ थो।
          हरहिक कहाणीअ खे पंहिंजी ख़ास्यित आहे। दर्शकन लाइ इहो डु॒ख्यो थी पियो त 
हू कंहिंखे सुठे कलाकार जो उहिदो डि॒यन! टेई कहाणियूं गडु॒ हलंदे बि हिक बि॒ए खां 
अलग॒ ऐं बेमिस़ाल आहिन।
          संगीत जी मिक्सिंग बॉलीवुड जे मशहूर साउंड इंजीनियर नीलेश भगत निहायत 
वणंदड़ कई आहे। काजल चंदीरामाणीअ जे सुरीले ऐं दिलसोज़ गीत ‘‘वाट अकेली हलंदे
 हलंदे’’ हिकु समो ब॒धी छडि॒यो। नौजवान गायक गिरीश साधवाणीअ जे मधुर गीत
‘‘मां जा॒णां सुञाणा तोखे ओ विदेशी’’ मृणाल ऐं चारूलता जे प्रेम में जान विझी छडी॒।
 जड॒हिं मृणाल संसार खे त्यागे॒ मुरली मनोहर जी मधुर मुरलीअ जी धुन में खोहिजी
 थो वञे तड॒हिं गिरीश जो सोज़ भरियो आलापु जणु॒ मृणाल जी आत्मा में हिक रूहानी 
रोशिनी थो भरे छडे॒।
          रमेश बचाणीअ ऐं रीटा रोहिड़ा पंहिंजन किरदारन में असुल जान भरे छडी॒।
 भूपतीअ जे किरदार में मोती महिताणीअ दर्शकन जो मनु मोहे छडि॒यो। जड॒हिं हू 
महसूस थो करे त हू केतिरो न अंधो हो जो हू पंहिंजे भाउ ऐं ज़ाल जे रिश्ते खे समझी
 न सघियो। गौरवसिंह शरत स्वदेशी नौजवान जे किरदार में हिकु सरप्राईज़ पैकेज हो, 
बरखा सदारंगाणी नटखट ‘‘बिन्दू’’ जो रोल ऐं मृणाल जो किरदार, जेको नाटक जी 
हिदायतकार संगीता पाण कयो, बेहद लाजवाब हुआ त अमल जे किरदार में दिनेश
 ईसराणी ऐं चारूलता जे किरदार में लवीशा बचाणीअ बि पाणु मोखियो ऐं कहाणीअ सां 
पूरो इंसाफु कंदे किरदारन में जान फूंके छडी॒।
          सचपचु हिन नाटक जी पेशकश उहिञाणु आहे उन बदिलाव जो जंहिंजो सिंधी
 थियेटर ऐं सिंधी रंगमंच खे बेस़ब्रीअ सां इंतज़ार हो।
          नाटक डि॒सण वारन दर्शकन में शामिल जीतू पंजाबीअ चयो, ‘‘संगीता तो खीरूं 
लहिणियूं उन महिनत लाइ जेका तो ऐं तुंहिंजे सजे॒ ग्रूप डे॒खारी, सिंधी थियेटर खे हिक
 नईं दिशा ऐं नओं रुतिबो डि॒यण लाइ। मां इएं चवंदुस त जेके उन शाम हाल में 
मौजूद न हुआ से उन्हन ऐतिहासिक घडि़युन जो हिस्सो बणिजण खां महिरूम रहिजी
 विया’’।
          टीकमदास जो चवणु आहे, ‘‘मां 70 सालन जो आहियां ऐं मूं पंहिंजे 70 सालन जी
 ज़िंदगीअ में अहिड़ो नाटकु अगु॒में कड॒हिं कोन डि॒ठो आहे।’’
          सिंधी पंचायत कोलकोता जो सेक्रेटरी मुरली पंजाबी चवे थो, ‘‘त सभिनी कलाकार 
जो परफारमेंस बेऐब, उम्मेदुन खां परे ऐं क़ाबिल्यत भरियो हो’’। हिन नाटक जी 
गहिराइप ऐं अदाकारन जी अदाकारी हर शख़्स़ जे अखियुन मां आंसूं थी आणे छडे॒।
सिर्फ सिंधी नालो हुअण करे असांखे सिंधी सडा॒इण जो हक़ु कोन थो मिलेः डॉ. विनोद आसूदाणी


भोपाल, ‘‘असांजे नाले पुठियां सिंधी आकहि लगल आहे, सिर्फ इन करे ई असां पाण खे सिंधी नथा सडा॒ए सघूं। असां जेसताईं पंहिंजे घर में ऐं पाण में सिंधी भाषा में नथा गा॒ल्हायूं तेसताईं असांखे सिंधी चवाइण जो को बि हक़ु कोन आहे। छो जो असां सिंधु प्रांत में रहूं कोन था, असांजो खाधो-पीतो, पहिराणु वगै़रह बि सिंधी कोन आहे सिर्फ हिक बो॒ली ई आहे जंहिंजे दम ते असां पाण खे सिंधी कोठायूं था, जेकड॒हिं असां उहा बि कोन था गा॒ल्हायूं त पोइ असांखे ख़ुद खे सिंधी चवाइण जो ढोंगु न करणु घुरिजे।’’  इहे विचार सिंधु संस्कृति परिषद पारां शहीद हेमूं कालाणी जे ब॒लिदान डीं॒हं जे मोक़े ते आयोजित हिक प्रोग्राम में नागपुर निवासी मशहूर साहित्यकार, मनौवैज्ञानिक, ऐं विद्वान प्रोफेसर डॉ. विनोद आसूदाणीअ मौजूद श्रोताउन खे खि़ताबु कंदे ज़ाहिर कया।
            हिन मौक़े ते परिषद पारां हेमूं कालाणीअ जे जीवन बाबत हिक मज़मून चटाभेटी स्कूली ऐं कालेजी शागिर्दन जे विचमें रखी वई हुई। चटाभेटीअ में इनाम खटंदड़न विद्यार्थियुन बि इन प्रोग्राम में पंहिंजा चटाभेटीअ में लिखियल मज़मून पढ़िया। श्री अशोक बूलाणीअ जी हिदायतकारीअ में कीरत बा॒बा॒णीअ पारां लिखयलु नाटक ‘‘सूरीअ सडु॒ कयो’’ ते आधारित हेमूं कालाणी जी शहादत ते हिकु नाटकु बि पेश कयो वियो।


राष्ट्रीय सिंधी कवि सम्मेलन, नई दिल्ली जो अखियुन डिठो अहिवाल 


22 जनवरी 2012, डीं॒हुं आर्तवार, हेमूं कालाणीअ जे शहीदी डीं॒हं जे मोक़े ते दिल्ली सिंधी साहित्य आकादीमीअ पारां  राष्ट्रीय सिंधी कवि सम्मेलन जो आयोजन नईं दिल्लीअ में कयो वियो हो। नागपुर जा शायर डॉ. विनोद आसूदाणी बि इन कवि सम्मेलन में आमंत्रित हुआ। डॉ. विनोद आसूदाणीअ सां गडु॒ मुंहिंजो बि दिल्लीअ वञणु थियो। मूं पूरो कवि सम्मेलन बु॒धो। उते मूंखे जा॒ण मिली त इहो राष्ट्रीय सिंधी कवि सम्मेलन हर साल थींदो आहे ऐं इन राष्ट्रीय सिंधी कवि सम्मेलन जो वडे॒ पैमाने ते प्रचार प्रसार कयो वेंदो आहे।  खर्चु बि चङो ईंदो आहे। इंतिज़ामु बि सुठो हूंदो आहे। इहे सभु गा॒ल्हियूं बराबर हुयूं, मूं इहो महिसूस कयो। पर कुझु तक़लीफ़ूं पिण महसूस कयूं।
            राष्ट्रीय स्तर जे कवि सम्मेलन में के शायर प्रदेश स्तर त छा, मकानी स्तर जा बि कोन पिए लगा॒। 25 शायरनि जी भीड़ में फ़क़त् 8-9 शायरनि ई शायरु हुअण जो अहसासु करायो। बाक़ी शायरनि जी शायरी किथां बि शायरी नथे लगी॒। वडो॒ अजबु त तड॒हिं लगो॒ जड॒हिं दिल्लीअ जे हिक नौजवान शायर(?) हिन अदब जी महफि़ल में निहायत बे-अदबीअ जूं के सिटूं पढ़ियूं। उहे सिटूं हिते दुहिराइण लाइक़ु न आहिन।  बी॒ तकलीफ़- प्रोग्राम जो वक़्त खां अटिकल 2 कलाक देर सां शुरू थियणु, मुख्य महिमान जे इंतिज़ार में अञा देर करणु, सचपचु डा॒ढो ताजुब पियो लगे॒। बि॒ए बि घणई कमियूं हुयूं। बु॒धण वारा माण्हू 100 खां वधीक कोन हुआ। शायद हर साल प्रोग्राम इन्हीअ रीति थींदो हूंदो, पोइ बु॒धण वारा 100 खां वधीक अचणु बि न घुरिजन! कवि सम्मेलन जी अध्यक्षता करण वारे शायर श्री आनंद खेमाणीअ बि पंहिंजी शायरीअ में तन्ज़ कंदे चयो त केतिरन माण्हुन शायरीअ खे ज॒णु धंधो बणाए छडि॒यो आहे।
            हिन राष्ट्रीय स्तर जे कवि सम्मेलन जे बारे में गा॒ल्हियूं त घणेई आहिन लिखण लाइ, पर वधीक छा लिखिजे? असां त बस उम्मेद करे सघूं था त ईंदड़ साल दिल्ली सिंधी साहित्य अकादमी मथे जा॒णायल कमियुन डे॒ गंभीरता ऐं संजीदगीअ सां ध्यानु डीं॒दी ऐं आईंदह इन्हन ग़ल्तियुन खे न दुहिराईंदी। बस!
 ललकार




वसु वसण जा आहिनि डीं॒हं,


हू त सचु पचु आहिनि शींहं,


जे कनि था गजगोड़ गगन में।




उथु उथण जा आया  डीं॒हं,


हेडा॒ कारिज थींदा कीअं, 


सुतो जो रहंदें नरमु गदनि ते।




चवु चवां जा आया  डीं॒हं,


हिति बोड़ा बु॒धंदा कीअं,


जे भुणि भुणि कंदें चपनि में।




जीउ मरण जहिड़ा डीं॒हं,


त्यागी॒ आहिनि रहंदा जीअं,


बणिजी 'दास' हलनि जग॒त में।
भग॒वंती नावाणीअ जे जन्म डीं॒हं ते महिला संगीत ऐं कवियत्री सम्मेलन


          भोपाल जी प्रमुख साहित्यक संस्था ‘‘सिन्धु साहित्य, कला ऐं संस्कृतिअ जो झरणो’’ पारां मशहूर सिंधी गायिका ऐं अदाकारा सदा हयात भग॒वंती नावाणी जे जन्म डीं॒हं जे मौक़े ते पूरी तरह ज़ाइफाउन (औरतुन) खे समर्पित कार्यक्रम पेश करण जो फैसलो कयो वियो आहे। 1 फरवरी 2012 बैरागढ़ जे नव युवक सभा हाल में थींदड़ इहो प्रोग्राम समूरी तरह सां ज़ालुन पारां हूंदो। हिन मौक़े ते कवियत्री सम्मेलन ऐं सिंधी संगीत सभा जो आयोजन कयो वेंदो जंहिं में भागु॒ वठंदड़ सभु कवि ऐं गायिकाऊं औरतूं ई हूंदियूं।  न सिर्फ एतिरो बल्कि साज़न ते संगत बि ज़ाइफाउन पारां ई कई वेंदी। संस्था जो को बि मर्दु बानीकार मंच ते न ईंदो। कार्यक्रम जो संचालन ऐं पेश कश पूरी तरह सां महिलामय हूंदी। इन तरह सां इहो हिक अनूठो ऐं बेमिस़ाल प्रोग्राम रहंदो।


मास्तर चन्द्र जे जन्म डीं॒हं ते ‘सिंधु’ पारां दिलकश कवि सम्मेलन
          सिंधीअ जे महान गायक, संगीतकार, शायर ऐं अदाकार मास्तर चन्द्र जे 105 जन्म डीं॒हं जे मौक़े ते भोपाल जी प्रमुख साहित्यक संस्था ‘‘सिन्धु साहित्य, कला ऐं संस्कृतिअ जो झरणो’’ पारां सूबाई सतह जो कवि सम्मेलन हितांजे नवयुवक सभा भवन में मध्यप्रदेश सिंधी साहित्य अकादमीअ जे सहयोग सां पेश कयो वियो।
          हिन कवि सम्मेलन जी ख़ासि गा॒ल्हि इहा हुई त मुशायरे जो संचालन होशंगाबाद मां आयल नईं पीढ़ीअ जे नौजवान सिंधी शायर अशोक जमनाणीअ तमाम दिलकश, विंदराईंदड़ ऐं असिराइते अंदाज़ में निज सिंधी बो॒लीअ में करे सिंधी भाषा जी गहिराई, सघ ऐं असर खां श्रोताउन खे मुतासि़र कयो। हुन समूरे संचालन में सिंधीअ खां सवाइ किथे बि बी॒ कंहिं भाषा जो सहारो न वरितो। अहिड़े नौजवान खे मंचु उपलब्ध कराइण लाइ ‘‘सिन्धु’’ बेशक खीरूं लहिणियूं।
          हिन प्रोग्राम जा ख़ास महिमान हुआ बुज़ु्र्ग कवि डॉ रूपकुमार ‘घायल’ ऐं मुशायरन जे संचालन में ख़ास जग॒हि वालारींदड़ शायर टीकम आफताब। मुशायरे जी सदारत हिंद ऐं सिंध में शायरीअ जे मैदान में खा़स अहिम्यत रखंदड़ श्री खीमन यू. मूलाणीअ कई।
          कवि सम्मेलन खे पंहिंजी शायरीअ सां रंगत बख्शिण वारा बिया शायर ऐं कवियत्रियूं हुयूं- इन्दौर मां डॉ. नादिया मसंद, रीवा मां इन्द्र जसूजा ‘कोमल’, होशंगाबाद मां महेश मूलचंदाणी, जबलपुर मां अमृत दुल्हाणी, रायपुर मां कैलाश शादाब ऐं भोपाल मां नारी लच्छवाणी, नन्द सन्मुखाणी, ब॒ल्लू चोइथाणी, डी.के. निहचलाणी, कनयो शेवाणी, शोभा लेखवाणी, शांता लालवाणी,  भग॒वान बा॒बा॒णी, कुंदनलाल वासवाणी, जे॒ठानन्द रायचंदाणी, ऐं घनश्यामदास ‘ग़ैबी’।
          मास्तर चन्द्र जी गायकी, शायरी, अदाकारी ऐं शखि़स्यत जी वसीह जा॒ण श्री नन्दकुमार सन्मुखाणीअ तमाम थोड़े वक्त में सुन्दर ऐं अस़राइती बो॒लीअ में ड॒ई श्रोताउन खे मास्तर चन्द्र बाबत रूशिनास कयो।
 ‘‘दीवान गोरधनदास गोपलाणी’’ नाटक श्रोताउन खे खिलाए-खिलाए ऊंधो कयो
         
भोपाल, देवनागरी लिपीअ में निकरंदड़ मध्यप्रदश जी सिकीलधी सिंधी माहवार अख़बार ‘‘अखण्ड सिंधू संसार’’ पारां 18 डिसेम्बर ते भोपाल जे रविन्द्र भवन में आयोजित नाट्य ऐं सम्मान समारोह तहत ‘‘सिन्धु सखा संगम, मुम्बई’’ ड्रामा ग्रूप पारां उल्हासनगर जी मशहूर ड्रामा हिदायतकार जूली तेजवाणीअ जे डॉयरेक्शन में हास्य नाटकु ‘‘दीवान गोरधनदास गोपलाणी’’ पेश कयो वियो।
          मूल मराठी नाटक जो सिंधीकरण श्री किशोर लालवाणी अहिड़े त असिराइते ढंग सां कयो आहे जो इहो तर्जुमो न लगी॒ करे मूल सिंधी नाटकु लगी॒ रहियो हो। नाटक जी कहाणी इहा हुई त घर जे नंढे पुट जे शरीर में रोज़ शाम जो संदसि सुर्ग॒वासी डा॒डे॒ दीवान गोरधनदास गोपलाणीअ जी आत्मा अची वासो कंदी हुई। इन वाकि़ए सां घर में जेके हालतूं पैदा थियनि थियूं ऐं उन्हनि जे करे घर जे भातियुन मथां कहिड़ियूं-कहिड़ियूं मुसीबतूं अची नाजि़लु थींदियूं हुयूं, उन जे चित्रण सां नाटक में एतिरी त खिल मज़ाक अज़ खुद पैदा थिए थी जो डि॒संदड़ खिलण खां सवाइ पाण खे रोके नथे सघिया।
          नाटक में पंहिंजी एक्टिंग जो जलवो डे॒खारींदड़ कलाकार हुआ- सर्वश्री जय हीरो, जीतू वज़ीराणी, दिनेश आहूजा, राकेश कारा, टीकू मंगताणी, गिरीश आहूजा, जयश्री थावाणी, जूली तेजवाणी ऐं रेश्मा मूलचंदाणी। लाईट ज़रीए नाटक जे नज़ारन खे रूह बख्शियो दिनेश आहूजा त संगीत सां रौनक़ पैदा कई दौलत रूपाणीअ।
          समूरे प्रोग्राम जो सुंदर ऐं विंदराईंदड़ संचालनु ‘‘अखण्ड सिन्धु संसार’’ सम्पादक ऐं मालिक ज्ञानचंद लालवाणी ऐं नाटक कलाकार भावना अगनाणीअ गडे॒ करे कयो।
सचल सरमस्त (1739-1826) जी कविता


असीं पाण खूं वयासीं, कंहिं जाइ बी॒अ पयासीं।
पाण खूं पाण निकिरी करे,कंहिं राह में रुलियासीं।
सन्हा थुल्हा सफरा, सभु छोलीअ हिक छिनासीं।
इहे होका हक़ीक़त जा, असां डे॒ह मंझि डि॒ठासीं
जेकी हो सो थियो, असीं सागी॒ से थियासीं।
वेंदे उनहीअ वाट ते, असीं झंगनि कीन झलियासीं।
तोड़े पलियो पाड़ेचुनि, ता बि रती कीन रहियासीं।
मोटी मोटण जे साये, असां वडा॒ वस कयासीं।
हाज़िरु आहियूं सभु हाज में,असीं गोलनि सां गडि॒यासीं
मौज उड़ही महिराण में, तंहिं मूं पारि लंघियासीं।
सचलु नाउं सडा॒ए, असीं लोकनि मंझि लिकियासीं।
गडि॒यल कुटुम्ब जो अहिमियतु
कुटुम्बु ई बा॒र खे सुधारण जो पहिर्यों डा॒को आहे। जहिड़ो कुटुम्बु हूंदो, तहिड़ा ई बा॒र थींदा। जहिड़ा कांग, तहिड़ा ब॒चा गडि॒यल परिवार में बा॒र, बु॒ढा, बीमार, अपंग ऐं कंहिं मुसीबत जे मारियल भातियुन जी पाण मुरादो सहायता थी वेंदी आहे।
गडि॒यल परिवारन में कुदरती रूप में प्यारु, दया, सहानुभूती, हमदर्दी, इंतज़ार, आदरभाउ, धरम, आज्ञा ऐं फर्ज़ु पालण ऐं ओड़े पाड़े जी शनास वगेरह ऐं जीवन में लाइकु थियण लाइ घुरबल गुण ऐं सुठा संस्कार मिलंदा आहिन। खानदानी धंधे, हुनर ऐं कला वगेरह जी पाण मुरादो ट्रेनिंग मिली वेंदी आहे। चवणी आहे त 'ब॒ त बा॒रहां' वांगुर हिक बि॒ए जी मदद मिलंदी आहे। शादी ग़मी, खर्च पखे ऐं बेरोज़गारीअ जो बारु हल्को थी वेंदो आहे। गडि॒यल परीवार जा भाती हिक बि॒ए जूं घुरजूं पूरियूं करे संसार रूपी सागर जी लहरुन ऐं लोड॒न खां पाणु बचाए हर किस्म जी चिन्ताउन खां दूर थी खुश रही सघन था। घर गिरहस्तीअ जो गाडो॒ बिनां धकन धोड॒न जे पाण मुरादो हिक बि॒ए जे सहारे सां हलंदो आहे।
गडि॒यल कुटुम्ब में घटि-वधि, रुसणु-परचणु ऐं थोरी घणी खिट पिट पई हलंदी आहे। पर वडि॒ड़ा सिख्या डे॒ई समुझाए खीर में खंडु वांगुर मिलाए छडीं॒दा आहिन। गडि॒यल कुटुम्ब में वड॒न जी मञिता थींदी आहे।
विदेशन जे अंधे फैशन ऐं नकल करे, असीं बि परीवारन जे टुटण करे या नंढे रूप हुअण करे मुसीबतुन, खराबियुन ऐं खतरे जे घेरे में प्या भिटिक्यूं। पंहिंजे परीवार वारन जे प्यार ऐं आदरभाउ जा सिकायल बुज़ुर्ग बु॒ढा आश्रम में शरन वठी प्या बाडा॒इन ऐं रोई प्या गो॒ढ़ा गा॒री‍नि ऐं गडि॒यल कुटुम्बन जा भाती घणो करे कंहिं बि थोरी घणी मुश्कलात या दुख वक्त हिक बि॒ए खे संभाले सघन था। घर जे वायूमुडल में इंतज़ाम में रहन था।
महिमानन जो आदरभाउ कीअं कजे, इहो सिखन था। डि॒ण वारन जो गडि॒यलु आनंद वठन था। हर कंहिं मोके ते खुश बि रहन था त वरी गमीअ में हिक बि॒ए जे दुख में शामिल थी मनु हल्को करे सघन था। 'चुल्ह ते सो दिल ते' वांगुर हिक बि॒ए में सिक ऐं प्यार में खाइन बि गडु॒ था। घणो करे उन्हन जा बुज़ुर्ग बु॒ढा आश्रम में शरन कोन था वठन। गडि॒यल परीवारन में फाइदा घणा ऐं मुश्कलातूं घटि आहिन। गडि॒यल परीवार में भाउर भेनरूं, भाजा॒यूं भाइटिया-भाइटियूं, चाचा-चाचियूं डा॒डो॒-डा॒डी॒, माउ-पीउ वगेरह डि॒सी दिल खे आनंदु मिलंदो आहे।
नुंहं जड॒हिं साहुरन में कदमु रखे थी त पतीअ सदिके हुन जा केतिरा नवां रिश्ता ठहन था ऐं नुंहं लाइ रिश्तन खे निभाइणु जरूरी आहे। जंहिं कुटुम्ब में प्यार जो अहसासु , हिक बि॒ए में विश्वासु ऐं गडु॒ रहण जी तमना आहे, उहो कुटुम्बु सदाईं खुश रहंदो आहे। ससु ऐं नुंहं ममता सां भरियल नारियूं आहिन। ग़लती थिए त हरको महसूस करे ऐं हिक बि॒ए जो ख्यालु करे।
'नुंहं त आहे घर जी सूंहं' नुंहं जो फर्ज़ु आहे त वड॒न खे इज़त ऐं नंढन खे प्यारु डे॒ मोट में नुंहं खे बि प्यारु कुर्ब ऐं पंहिंजाइप मिलणु खपे।
'मुंहिंजो तुंहिंजो' जी भावना त्यागे॒ छडि॒यूं, पोइ डि॒सो उन जो फलु केतिरो न मिठो ऐं सुठो थो निकिरे। हीअ ज़िदगी करम भूमी आहे, ससु ऐं नुंहं खे गडि॒जी परीवार खे सुर्ग॒ बणाइणो आहे। मर्द त झर जा झाटी आहिन, कड॒हिं किथे त कड॒हिं किथे। सुबुह जा निकिता रात जो वापस मोटन, ज़ाल ऐं माउ जो धरमु आहे त उन्हन खे घर जूं नंढियूं वडि॒यूं, घटि वधायूं न बु॒धाइन ।
हिक शाइर जो चवणु आहे त सुर्ग॒ अगर आहे त हिते आहे। जिन घरन जी ज़ालुन में एको आहे, प्यारु आहे, विश्वासु आहे, उते सुर्गु॒ आहे।
'परीवार मिठो त जगु॒ सुठो' कुटुम्बु सुधर्यो त संसारु सुधर्यो। उन्हीअ में ई परीवार, समाज, देश ऐं प्राणी मात्र जो कल्याणु आहे।
नओं सिन्धी किताबु सामूहिक आत्महत्या


नओं सिन्धी किताबु
सामूहिक आत्महत्या
आचार्य विजय रत्नसुंदरसूरि महाराज जे 'सामूहिक आत्महत्या' नाले हिन्दी किताब जो प्रोफेसर लछमण हर्दवाणीअ सिन्धीअ में डा॒ढो सुठो अनुवाद कयो आहे। हिन किताब में खास तोर सां टीवीअ जे कारण परिवार ऐं समाज में पैदा थींदड़ समस्याउनि ते चर्चा कई वई आहे। नमन पंहिंजी समस्याऊं ख़त वसीले महाराज स्वामीअ खे लिखे थो ऐं महाराज स्वामी ख़तनि वसीले समस्याउनि ते चर्चा कई आहे। किताबु देवनागरी लिपीअ में हुअण सां नौजवान पीढ़ी सवलाईअ सां पढ़ी ऐं समझी सघे थी। 100 पेजनि जे हिन किताब जो मुल्हु सिर्फ 50 रुप्या आहे। पेश आहे हिन किताब मां महाराज स्वामी दुआरां नमन खे लिख्यलु हिकु खतु---------
नमन,
ज़िदह सम्पर्क जे खेत्र में टीवीअ जेका जबरदस्त चोट कई आहे, उन खां बि वधीक शरम जे खेत्र में इन जेको हाहाकारु मचायो आहे, उन जी कल्पना बि नथी करे सघिजे।इन विषय ते वधीक रोशनी विझण खां पहिरीं कुझु वक्तु अगु॒ मुम्बईअ जे हिक 40-50 सालनि वारे पिता दुआरां चयल हिक गा॒ल्हि तोखे बु॒धाइणु थो चाहियां।तुंहिंजे अखियुनि में अगर शरम जहिड़ी का गा॒ल्हि बचियल हूंदी त, मुंहिंजी गा॒ल्हि बु॒धी तूं माठि में अची वेंदें। उहा गा॒ल्हि उन पिता जे ई लफजनि में.........


महाराज स्वामी,
घर में 14 सालनि जो पुटु आहे। टीवीअ जो डा॒ढो शोंकीनु आहे। अटिकल 7 सालनि जी उमिरि खां वठी टीवीअ जो जबरदस्तु चश्को लगो॒ अथसि। मां टीवी डि॒सण विहां, त हू बि मूंसां गडु॒ टीवी डि॒सण वेही रहंदो आहे। ऐं जड॒हिं हू टीवी डि॒सण विहंदो आहे तड॒हिं मां बि टीवी डि॒सण वेही रहंदो आहियां।महिनो पहिरीं जी गा॒ल्हि आहे। असीं ब॒ई गडि॒जी वेही टीवी डि॒सी रहिया हुआसीं। टीवीअ ते एडा॒ त कामी निज़ारा अची रहिया हुआ जो हिक पल लाइ मन में वीचारु आयुमि त टीवी बंदि ई करे छडि॒यां। पर पुटु एतिरी उत्कंठा सां टीवी डि॒सी रहियो हो जो टीवी बंदि करण जी मुंहिंजी हिमथ ई न थी। सूरु सही मां उते वेठो त होसि पर कुझु देरि खां पोइ, पुट मूंखे चयो - डैडी, हाणे अगि॒ते अहिड़ा निज़ारा अचण वारा आहिनि, जो तव्हां असुलु डि॒सी ई न सघंदा। महिनो खनु पहिरीं ई मूं इहा फिल्म डि॒ठी हुई। इन में हाणे जेकी सीन ईंदा, उहे तव्हां जहिड़े पुराणनि वीचारनि वारे इन्सान खे कोन वणंदा। उहे निज़ारा डि॒सी नाहकु तव्हांजो मनु खराब (?) थी वञे , ऐं तव्हां दुखी थियो, इन खां बहितर आहे त तव्हां हितां उथी हलिया वञो।महाराज स्वामी, जंहिंखे अञा मुछूं बि कोन आयूं हुयूं, अहिड़े मुंहिंजे 14 सालनि जे पुट टीवीअ तां उथी वञण जो हुकुमु कयो। आखिर मूंखे उतां उथिणो ई पयो ऐं हू टीवी डि॒संदो रहियो।
नमन,
टीवीअ अहिड़ो कमालु (?) कयो आहे। पुटु पीउ खे चई सघे थो त डैडी, अव्हां अहिड़ा निज़ारा डि॒सी कोन सघंदा। तव्हां हितां हलिया वञो। ऐं पीउ खे पुट जो इहो हुकुमु मञ‍िणो ई पवंदो आहे। हुन खे उतां उथी वञ‍िणो ई पवंदो आहे। ऐं पुटु खुशीअ सां अहिड़ा निज़ारा डि॒संदो रहंदो आहे। तूं समुझी सघीं थो इन जो ड॒हकाउ ? मूंखे चीन जी हिक चविणी यादि अची रही आहे - 'जंहिंजे अखियुनि में शरम जो पाणी न बचियो हुजे, उन सां दोस्ती कड॒हिं न कजे।' इन टीवीअ कंहिंजे अखियुनि में शरम जो पाणी बचणु डि॒नो आहे ? हीरनि जे दुकान में हीरा ई मिलंदा आहिनि, कोइला न। हीरनि जे दुकान में धनवान ई वेंदा आहिनि, कंगाल न। लेकिन सुवालु आहे त इन टीवीअ में छा नथो डे॒खारियो वञे ? राजनीती, रांदियूं, वापारु, बोडि॒, भूकम्प वगैरह जा निज़ारा त ईंदा ई आहिनि मगर वासना खे भड़काइण वारा जेकी निज़ारा टीवीअ में डे॒खारिया वेंदा आहिनि, उन्हनि त शरीफ पुरुषनि जे दिमाग़ खे बि खाली करे छडि॒यो आहे।वडे॒ दुख जी गा॒ल्हि इहा आहे त अहिड़ा निज़ारा ससु बि डि॒संदी आहे ऐं नुंहं बि डि॒संदी आहे। भाउ बि डि॒संदो आहे ऐं भेण बि डि॒संदी आहे। पीउ बि डि॒संदो आहे ऐं पुटु बि डि॒संदो आहे। डे॒रु बि डि॒संदो आहे ऐं भाजा॒ई बि डि॒संदी आहे। वधीक छा बु॒धायांइ, सभु गडु॒ वेही डि॒संदा आहिनि। शरम जी शमशान-यात्रा निकिरण बिना इहो थी सघे थो छा ? --------------------------------प्रोफेसर लछमण हर्दवाणी,
'कविता', प्रोफेसर कालोनी,सावेड़ी
मुंहिंजो सुर तुंहिंजे सां प्यारा मिले जड॒हिं
1989 में दूरदर्शन पारां त्यार कयलु हिक-सिटो गीतु 'मिले सुर मेरा तुम्हारा' ज़ारी कयो व्यो हो । हिन गीत में इहा सिट उन वक्त भारत जे संविधान में शामिल सभिनी भाषाउनि में आहे। सिन्धी भाषा में इहा सिट उन वक्त जे मशहूर क्रिकेटर नरेंद्र हीरवाणीअ ते फिल्मायल आहे।
वीहनि वर्हियनि खां पोइ सागि॒यो गीतु 'ज़ूम' टी वी चैनल नएं अंदाज़ में पेश कयो आहे। हींअर इहो गीतु भारत जी कुझु भाषाउनि में ई त्यारु कयो व्यो आहे। नएं गीत में सिन्धीअ सूधो बि॒यूं कुझु भाषाऊँ शामिल कोन्हनि ।
पंहिंजी मातृभाषा सिन्धीअ खे चाहींदड़ कंहिं बि सिन्धीअ खे इहो नओं गीतु कोन वणियो हूंदो । इन जो सबूतु आहे - सिन्धियुनि जा एसएमएस, इमेल ऐं अखबारुनि जा संपादकीय। नएं गीत में सिन्धी बो॒लीअ जी सिट न हुअण सां जागरूक सिन्धियुनि में गुसो पैदा थियणु वाजिबु आहे। एसएमएस, इमेल ऐं अखबारुनि में संपादकीय ज़रीए गुसो ज़ाहिरु करे 'ज़ूम' चैनल जे खिलाफ आंदोलन हलाइण, चैनल जे बहिष्कार करण जूं गा॒ल्हियूं थियनि पेयूं?
मूं वटि हिक अहिड़े सिन्धीअ जो मैसेजु बि पहुतो आहे जंहिं जे बारे में मूंखे पक आहे त हू पंहिंजे घर में पंहिंजे बा॒रनि सां सिन्धीअ में न गा॒ल्हाइंदो आहे।हीउ यारु बि इन अन्याउ मां दुखी आहे।पर ही पंहिंजे बा॒रनि सां जेकी अन्याउ करे प्यो, उन जो संदसि खे अहसासु कोन्हे। हिन सज॒ण जे मैसेज सां मन में वीचारु आयो त जेकड॒हिं हिन गीत में सिन्धी भाषा में बि सिट हुजे हा त छा इहा सिट बु॒धी हू पंहिंजे बा॒रनि सां सिन्धी में गा॒ल्हाइणु शुरू करे हा ? छा मां हिन यार जो बहिष्कारु कयां?
अजु॒ सिन्धी बो॒लीअ जा शैदाई पहिंजे पाड़े में, पंहिंजी कालोनियुनि में सिन्धी बु॒धण लाइ सिकी प्या आहिनि। छा उहे टी वी ते कंहिं गीत जी हिक सिट सिन्धीअ में बु॒धी खुशी महसूस करणु चाहीनि था? छा कंहिं टी वी चैनल ते कुझु सेकंडनि ताईं ईंदड़ 8-10 सिन्धी शब्द असां जी भाषा खे ज़िंदह रखंदा? जेकड॒हिं इएं हुजे हा त नरेन्द्र हीरवाणीअ खे सिन्धीअ में गा॒ईंदो डि॒सी हर सिन्धी घर में सिन्धी बो॒लीअ जो वाहिपो हुजे हा। पर भारत में सिन्धियुनि जे घरनि मां सिन्धी बो॒ली इएं गुम थी वई आहे जिअं भारत मां सरस्वती नदी।
'ज़ूम' टी वी चैनल हिकु प्राइवेट टी वी चैनल आहे। उहो कोई बि प्रोग्रामु कंहिं बि भाषा में ठाहे/डे॒खारे सघे थो। असां जो हुन ते को ज़ोरु न हलंदो ।
को बि टी वी चैनल, को बि गैर सिन्धी असां जी मातृभाषा सिन्धीअ खे खतम नथो करे सघे । इहो कमु सिर्फ असां सिन्धी करे सघूं था। सिर्फ सिन्धी ई पंहिंजी मातृभाषा खे खतमु करे सघनि था ऐं इहो कमु हू खुशीअ सां कनि प्या ।
छा हाणे सिन्धी भाषा खे ज़िंदह रखण जी जिमेवारी हिक प्राइवेट टी वी चैनल ते आहे? जिनि माण्हुनि जी मातृभाषा सिन्धी हूंदे बि सिन्धी गा॒ल्हाइणु छडे॒ डि॒नी अथनि, तिनि जे खिलाफु आंदोलन हलाइण जी गा॒ल्हि कड॒हिं थी आहे? असां पाण खे केसीताईं दोखे में रखंदासीं?
असां जी भाषा खे केरु ज़िंदह रखंदो? को टी वी चैनल या असीं पाण? असां कंहिंजे खिलाफ आंदोलन कयूं?
असां खे जरूरत आहे पंहिंजे खिलाफ आंदोलन करण जी।
रेल जी पटिडी़ मेरी
रेल जी पटिडी़ मेरी


रेल जी पटिडी़ मेरी , नाम्यारे शाइर वासदेव मोह़ी जो नओं ग़ज़ल संग्रह आहे । हिन संग्रह में ५४ ग़ज़ल , २ नज्मूं ऐं १२ आज़ाद कविताऊं आहिनि। अरबी ऐं देवनागरी बि॒न्ही लिपियुनि में डि॒नल रचनाऊं हिन संग्रह जी खासियत आहे । लेखक जो एड्रेस आहे -
तुन्हिंज्यूं अखियूं डि॒सां प्यो ,
वेद पुराण पढ़ां प्यो ।


डोड़ में अकेलो मां ,
बस पाण सां पुजां॒ प्‍यो


अजु॒ वरी बोडि॒ आई,
हितां बि लडो॒ खणां प्यो ।


जंहिं में आचर कीन आ ,
सो कैलेंडर बणां प्यो


युग थ्या, पर धरतीअ खे
धारयो अजु॒ लगां॒ प्यो ।


इएं त भंभट आहियां, पर
घर लइ डी॒ओ, ब॒रां प्यो ।


तूं सिजु नाहीं तड॒हिं त ,
मां रोशनी लगां॒ प्यो ।


भग॒वान ज्यां सस्तो ,
हर हंधि नज़र अचां प्यो।
खुशीअ सां जड॒हिं सूर पंहिंजा तूं सहंदें,
तड॒हिं सूर लोकनि जा लाहे तूं सघंदें ।


डि॒ठो तो अञा बा॒हिर्यों बंद दरु आ ,
घरनि में तूं अंदर बि दर बंद डि॒संदें।


इहा तुंहिंजी बो॒ली सुञाणप आ तुंहिंजी,
इन्हीअ खां सवा तूं सुञाणे न सघिबें ।


वडो॒ दासतानु आ बु॒धायां जे तोखे ,
किथां खां बु॒धायां, किथे ताईं बु॒धंदें ।


सफर में अकेलो फक़त तूं ई नाहीं ,
घणा पाण सां गडु॒ अकेला तूं डि॒संदें ।


अखियुनि में ई तुंहिंजे जे हूंदा अंधेरा,
खणी रोशनी कहिड़ी अगि॒ते तूं वधंदें ।


लिखी वठु! पढ़ी वठु! अञा बि तूं सिन्धी,
कड॒हिं वक्त ईंदो, न लिखंदें न पढ़ंदें ।
वेचारीअ जो वाइदो


तूं सुम्हिजांइ न साजन, इझो मां अचां थी,
बचियलु आहे कमु बाकी, लाहे अचां थी।


आहे हंज ते हिरियलु, न सुम्हंदो सदोरो,
लीले खे लोडे, सुम्हारे अचां थी।


कटोरा ऐं थाल्हियूं रंधिणे में रुलंदा,
मले भांडा बर्तन, सजाए अचां थी।


सुबुह लाइ सभिनी जा, करे प्रेस कपड़ा,
सभई सेट ठाहे, संभाले अचां थी।


तुंहिंजी आहे आदत, सुम्हिए खीरु पीअंदे,
विझी फोटो काढ़े, ठारे अचां थी।


बचियलु ढुकु आ बाकी, विझी बर्फ प्याले,
पकोड़न सां पापड़ पचाए अचां थी।


सजो डींहुं हणां हड, बदन बूइ हूंदी,
करे अंग आला, सुकाए अचां थी।


सभई कम लाथाईं, मुंहिंजन खोंघरन में,
बुधुमि पिए चयाईं, अचां थी... अचां थी।


सुबुह जो डई चांहिं, डोरापे वारी, चयाईं,
वाह सुम्हीं पएं, चयो मांइ अचां थी।


राधाकृष्ण लालवाणी 'राही'
दादा साधू टी एल वासवाणी
दादा साधू टी एल वासवाणीअ जो जनमु 25 नवंबर 1879 ते सिंध जे हेदराबाद शहर में श्री लीलाराम वासवाणीअ जे घर में थियो । दादा जनि जे जनम जो नालो थांवरदास हो । दादा जनि जो पूजु॒ पिता श्री लीलाराम वासवाणी देवी माता जो उपासकु हो ऐं सन्दसि माता गुरू नानकदेव जी सची सदिक्याणी ऐं भगि॒तियाणी हुई । हूअ नितु नेम सां प्रभात जो श्री जपु साहिब ऐं श्री सुखमनी साहिब जो पाठु कंदी हुई । घर जे अहिड़े घर्मिक ऐं भगि॒तीमय वातावरण जो बा॒लक दादा ते काफी प्रभाउ पयो ।


सिंध जे महान समाज सुधारक, निष्काम शेवक, सिन्धी सामाज जो सचो कोहीनूरु, आदर्शी अध्यापकु साधू हीरानंद आड॒वाणी बालक दादा खे स्कूल में उस्ताद जे रूप में नसीबु ‍थियो । जंहिं जो दादा जे विद्यार्थी जीवन ते असरु पयो।


दादा टी एल वासवाणी खे संदसि काबिलियत सबबु कराची कालेज में लेक्चरर मुकररु कयो व्यो। इन खां पोइ दादा कलकते जे विद्यासागर कालेज में प्रिंसीपाल थिया । दादा वासवाणी लाहोर जे दयालसिंघ कालेज, कूच बिहार जे विक्टोरिया कालेज ऐं पटियाला जे महेंदर कालेज में प्रिंसीपाल रही हज़ारें विद्या‍र्थियुनि जी राह रोशन कई ।


बा॒लक बा॒लिकियुनि खे सची विद्या डि॒यण लाइ दादा हेदराबाद में मीरां स्कूलु खोल्यो जिते विद्यार्थियुनि खे पुस्तकनि जे अभ्यास सां गडु॒ सची सिख्या पिणि डि॒नी वेन्दी हुई जीअं हू अगि॒ते हली आदर्शी इनसान बणी कौम जो कंधु उचो कनि । मीरां विद्या हलचल हज़ारनि खे ठाहियो ।


29 वर्हियनि जी उमिरि में दादा बर्लिन जे विश्व धर्म समेलन में शरीक थिया । दादा जो व्याख्यानु बु॒धी उतां जा लोक मंत्रमुग्ध थी व्या । दादा वासवाणी सिन्ध जो टैगोर हो । जीअं गुरूदेव टैगोर विश्वभारती शांती निकेतन जी स्थापना करे विद्या जी नईं जोति ज॒गाई तीअं दादा मीरां स्कूल ऐं मीरां कालेज खोले विद्या जे खेत्र में नईं सुजागी॒ आंदी ।


देश जे विरहाङे खां पाइ दादा पूने में अची मीरां स्कूलु ऐं मीरां कालेज खोल्यो । पूने स्टेशन जे भर्सां साधू वासवाणी मिशन जो स्थानु हिकु तीर्थु स्थानु बणिजी प्यो आहे जिते देश विदेश में श्रद्धालू ईंदा आहिनि । पूने में साधू वासवाणी मिशन पारां स्कूल, कालेजनि सां गडु कैंसर, दिलि ऐं अखियुनि जी बीमारियुनि जे इलाज लाइ अस्पतालूं बि हली रहियूं आहिनि ।


साधू वासवाणी मिशन में नेम सां रोज़ु सत्संगु थींदो आहे । अलग॒ अलग डीं॒हनि ते सिन्धी, हिन्दी ऐं इंगलिश में सत्संगु थींदो आहे ।




16 जनवरी 1966 ते पूने में भारत जो महान संतु साधू वासवाणी ब्रह़मलीन थियो ।


दादा साधू वासवाणीअ जे जनम डीं॒हं 25 नवम्बर खे 'मीटलेस डे' जे रूप में मल्हायो वेंदो आहे ।
वाह सिन्धी वाह
भोपाल अजु॒ 2 नवम्बर आहे .अजु॒ गुरु नानक जयंती ते मूं घणा साल पोइ प्रभात फेरी डि॒ठी .भोपाल जे विजय नगर ऐं ओ़म नगर जे सिन्धी भावरन, भेनरून ऐं खास कर नंढन बा॒रन छा त मौज मचाई, डि॒सी दिल खुश थी वई।पूरा ट्रे किलाक मूं प्रभात फेरी जे आनंद खे माणियो. भाऊ गोपाल हासाणी बि मूंखे गडि॒जी वया. नंढा बा॒र फेरी जे अगि॒याँ हली ज॒णु असान्जी रहनुमाई करे रहिया हुआ .फटाका बा॒रींदा पंहिंजी हिक अलग॒ ही मौज में हुआ . सुबुह 6.00 बजे धन गुरु नानक सारा जग॒ तारीया ॥ऐं नानक शाह जा भजन गा॒ईन्दा श्रद्धालु प्रभात फेरी सां निकता. प्रभात फेरी सजी॒ कालोनी में घुमंदे ओ़म नगर पहुती , जिते ओ़म नगर में रहंदड़ सिन्धी परीवारन गुरु नानक साहब जी सवारी जो श्रधा ऐं दिल सां स्वागत कयो.प्रसाद बि विर्हायो वयो . सभिनी खां खास गा॒ल्ह इहा हुई त असां जूं भेनर मधुर भज॒न ऐं गीत गा॒ए रहियूं हुयूं।सभु भाउर बि सुर में सुर मिलाए रहिया हुआ .
अजु॒ जेको आनंद आयो पन्हिंजे समाज जी एकता ऐं भावना डि॒सी , उनजो अहवाल डि॒यण जी कोशिश कई आहे , अखर कोन था मिलन जो पूरी खुशी बु॒धाए सघां .अजु॒ ऐतरो ई चवण चाहिंदुस - असान्जो सिन्धी समाज सभिनी धर्मं ऐं पंथन में गहिरो विश्वास ऐं आस्था रखे थो , असान्जी दिल वडी॒ आहे , पाण खे हिक धर्म ऐं पंथन ते ई महदूद कोन रखियो आहे . भारतवासी असान्जी भावना डि॒सी अभिभूत थीन्दा हूंदा पर अजु॒ खुली तारीफ केर थो करे ?को तारीफ करे न करे असीं पंहिंजी परम्परा ऐं संस्कृति सां जुडियल आहियूं ।जय झूलेलाल।
स्वामी टेऊंराम साहिब जा वचन
* 
वक्तु जेको गुज़री वञे तंहिंखे यादि कीन करि।
* 
वक्तु जेको अचणो आहे, चिन्ता तंहिंजी कीन करि।
* 
जेकी करे सो परमात्मा, राज़ी उन ते तूं रहु।
* 
जेकी बणियो आहे सो सभु ठीकु, इहो ई सदा चवंदो रहु।
सिंध जी पदमिणी
हीअ उन वक्त जी गा॒ल्हि आहे जड॒हिं सिन्ध देश ते मीरन जो राजु॒ हो, जिनि खे तालपर करे सडीं॒दा हुआ। दीवान गिदूमलु मीरन जी दरबा॒र में मीर गुलाम अली तालपर जे राज॒ में वडो॒ वज़ीरु हो। हू हेदराबाद में पंहिंजे भाउरन ऐं मिटन माइटन समेत रहंदो हो। दीवान गिदूमल खे पुट जो ओलादु कोन हो। फक़त हिक सिकीलधी धीअ हुअसि जा सुशील, गुणवानु ऐं सूंहं में बिल्कुल सर्सु खू़बसूरत हुई । छोकिरीअ जे सूंहं जी हाक बु॒धी मीरु गुलाम अली मथसि मोहित थी प्यो। नेठि हिक डीं॒हुं राज॒ दरबा॒र में मीर बिना हटक हब॒क जे बिल्कुल खुल्यो दीवान गिदूमल खे चई डि॒नो त " मां तुंहिंजी छोकिरीअ सां शादी करणु थो चाहियां।"


दीवान गिदूमल खे मीर जे तेज़ सुभाअ जी जाण हुई । अक़ुलमंदीअ सां जवाबु डि॒नाईं त मां सलाह करे उन जो जवाबु बि॒नि टिनि डीं॒हन में डीं॒दुसि। इन बैदि दीवानु मायूस ऐं उदास चहरे सां घर वापस आयो ऐं सजी॒ गा॒ल्हि अची पंहिंजी ज़ाल सां कई । कमरे जी खुल्यल खिड़कीअ मां समूरी गा॒ल्हि संदसि धीअ बु॒धी वरती। कु़रबानीअ जी पुतली संदसि धीअ बिनां डप डाउ जे हिमथ ऐं होसिले सां माउ पीउ जे साम्हूं अची चयो त मूं समूरी गा॒ल्हि बु॒धी वरती आहे । घबि॒राइण जी का बि ज़रूरत कोन आहे। चवण लगी॒ त बाबा मूं हिन्दू वीर नारियुनि जो इतिहासु पढ़ियो आहे। हू धरम ऐं इज़त खा़तिर क़ुरबान थ्यूं आहीनि । मां वरी उन्हनि खां पोइते कीअं पवंदसि। तव्हां का बि चिन्ता न करियो।


धीअ जी दिलेरी ऐं हिमथ जो अहिड़ो जवाबु बु॒धी दिलि इ दिलि में पिणसि खेसि साराहण लगो ऐं मथसि फखुरु महसूसु कंदे पाण सां गडु॒ आंदल ज़हर जी पुड़ी मायूस दिलि ऐं ड॒कंदड़न हथनि सां धीअ जे हवाले कयाईं जंहिं बरवक्त प्याले में पाणीअ में मिलाए मुरकंदे हिक इ गी॒त सां पी करे पंहिंजो अंतु आणे छडि॒यो ऐं वीरगती प्राप्त करे सिन्ध जे इतिहास में हिन्दुन नारियुनि जो नालो अमर कयो।


बि॒ए डीं॒हुं इहा खबर मीर खे पेई । हुन पंहिंजी मुराद पूरी न थींदे डि॒सी अंदर में सड़ी पची व्यो ऐं हिकदम गुसे में लाल थी दीवान गिदूमल खे राज॒ दरबा॒र में घुराए खेसि माराए छडि॒यो।


जीअं चितोड़ जी राणी पदिमणीअ पंहिंजे धरम ऐं इज़त जे बचाअ खातिर पंहिंजी जान क़ुरआन कई हुई तीअं दीवान गिदूमल जी हिन वीर कन्या बि पाणु क़ुरबानु कयो। इन करे खेसि सडि॒यो वञे थो ' सिन्ध जी पदमिणी' ।
इएं कीअं थो थी सघे


कुझु डीं॒हं अगु॒ घर में वेठो होसि ऐं कुझु लिखी रहियो होसि त घरवारीअ घंटी बु॒धी दरवाजो खोल्यो । कंहिं सां गा॒ल्हाए यकिदमि आवाजु डि॒नाईं सांईं तव्हां सां केरु मिलण आयो आहे । मां लिखण जी टेबिल तां उथी बा॒हिर दरवाजे ते आयुसि । डि॒ठुमि त हिकु वीहें एकिवीहें सालनि जो जवानु दरवाजे ते बीठो हो । मां साणसि डां॒हुं निहारियो । हुन हिंदीअ में पुछियो राधाकृष्ण भागि॒या तव्हां आहियो । मां खेसि कंधु लोडे॒ हा कई ऐं खेसि अंदर अचण ऐं कोच ते वेहण लाइ चयो । हू अंदर अची वेठो ।


मुंहिंजी धरमपत्नी हुन लाइ बिसकेट ऐं पाणी टेबल ते रखी वई । मूं खेसि पाणी पीअण लाइ चयो । हुन पाणी पीतो ऐं टूटी फूटी सिन्धीअ ऐं हिंदीअ में चयो, मूंखे खबर पई त तव्हां सिन्धी सेखारींदा आहियो सो मां तव्हां वटि सिंधी सिखण लाइ आयो आहियाँ । संदसि नालो पुछियो, जंहिं मां मालूम थ्यो त हू सिंधीअ माउ जो सिंधी बा॒रु हो । मां खांउसि हींअ अचानक सिंधी सिखण जी चाह ऐं अञां ताईं सिंधी न अचण जो कारणु पुछियो । हुन वरी अधो गाबरी सिंधी ऐं हिन्दीअ में जवाबु डि॒नो । नंढे खां ई अंगरेजी स्कूल में दाखिल कयो वयुसि । शुरूअ खां ई ममी ऐं पपा घणे भाङे अंगरेजीअ में ऐ कड॒हिं कड॒हिं हिंदीअ में गा॒ल्हाईंदा हुआ । मुश्किल सां डा॒डी॒ ऐं डा॒डे॒ जे वातां के सिंधी अखर बु॒धण में ईंदा हुआ । घर जे वातावरण करे हू पिणि आहिस्ते आहिस्ते हिंदीअ में गा॒ल्हाइण लगा॒ । मां सुठी अंगरेजी गा॒ल्हाईंदो आहियां तंहिं करे मूंखे पाण ते फखुरु थींदो हो । किनि छोकरनि छोकरियुनि , किनि जालुनि खे जे सिंधी गा॒ल्हाईंदो बु॒धंदो होसि त खेनि पुठिते पयलु ऐं घटि समझंदो ऐं शायद नफरत बि कंदो होसि ।


मां खेसि ध्यान सां बु॒धी रहियो होसि । मूं संदसि डांहुं अजब में निहारींदे पुछियो त पोइ सिंधी सिखण जो वीचार अहिड़े माण्हूअ खे कींअं आयो । हुन कंधु हेठि झुकाईंदे जवाबु डि॒नो, दादा गा॒ल्हि हिन रीति आहे मां इंजिनीयरिंग कालेज में पढ़ंदो आहियां । हिन महिने जे पहिरें 15 डीं॒हनि में असांजी बैंगलोर में ट्रेनिंग हुई । हुन में बि॒यनि कालेजनि ऐं शहरनि मां बि कुझु शागिर्द आया हुआ ।असां अटिकल 25 शागिर्द ऐं 3 उस्ताद हुआसीं ।हिक डीं॒हुं इएं थियो त विंदुर ( एंटरटेनमेंट ) जे वक्त में उस्ताद चयो त हर हिक खे पंहिंजी मातृभाषामें हिकु गीतु बु॒धाइणो आहे ऐं सभ खां पहिरीं पाण बंगाली भाषा में नंढिड़ो पर तमामु मिठो गीतु गा॒ए बु॒धायो ।मूंखे लगो॒ त सभिनी खे थोरे ई को मातृभाषा में गीत ईंदा हूंदा । सो केतिरा गा॒ईंदा ऐं उन खां वधीक न गा॒ईंदा ।


पर मुंहिंजो अंदाजो ग़लत निकितो । सभई पंहिंजे वारे ते मातृभाषा में गीत गा॒इण लगा॒ । पोइ को पूरो गीतु त को अधूरो को तमाम सुठे सुर में भाव विभोर थी त को साधारण सुर में । पर हरको पंहिंजी मातृभाषा में गीतु गा॒ईंदो खुश पिए नज़र आयो । पहिरीं मां निश्चित हुउसि पर हाणे मुंहिंजी चिंता वधण लगी॒ । मूंखां अगु॒ हिक जर्मन ऐं हिक जापानी शागिर्द जो वारो आयो । हुननि बि पंहिंजी मातृभाषा में झूमंदे गीत गाया ।


हाणे मुंहिंजो वारो । मूंखे गा॒इण लाइ इशारो कयो । मां हको ब॒को थी वयुसि । मूं चयो त तव्हांखे हिंदी या अंग्रेजीअ में गीतु बु॒धायां । सभिनी जोर सां नो नो चयो । उनते उस्ताद चयो त ठीक आहे तोखे गीतु न थो अचे त हिकिड़ा अठ ड॒ह जुमला पंहिंजी मातृभाषा में गा॒ल्हाइ । मूं जड॒हिं शरम सां चयो त मूंखे पंहिंजी मातृभाषा सिंधीअ में गा॒ल्हाइणु न ईंदो आहे त सभिनी खे अजबु लगी॒ वयो । केतिरनि जी जुबान मां हिकदम निकतो, हाउ इट केन बी ? इएं कीअं थो थी सघे ? सभई मूं डां॒हु घूरे अजब ऐं अविश्वास में निहारे रहिया हुआ । मां शरम खां पाणी पाणी थी वयुसि । मूंखां पोइ ब॒ ज॒णा बि॒या हुआ । उन्हनि पिणि तमिल ऐं कछी बो॒लीअ में गीतु गा॒तो ।


कार्यक्रम पूरो थ्यो पर मूंखे लगो॒ मां सभिनि जो डो॒ही आहियां ऐं सभई अख्यूं मूंखे घूरे निहारे रहि‍यूं आहिनि । बाकी ट्रेनिंग जे डीं॒हनि में कुझु शागिर्द खास मूंसां गडि॒जण आया ऐं पुछण लगा॒ त सचु पचु मूंखे पंहिंजी मातृभाषा न ईंदी आहे । हू इन गा॒ल्हि ते विश्वास न कंदे चवनि प्या, 'इएं कींअ थो थी सघे ?'


उन डीं॒हं जी उन बेइजती ऐं दुख मां पैदा थियल गैरत मां मूं पको कयो त मां पहिरियों कमु कंदुसि त वञी सिंधी सिखंदुसि ।घर अची किनि खां पुछा कई । उन्हनि बु॒धायो त तव्हां सिंधी सेखारींदा आहियो सो तव्हां वटां सिंधी सिखण आयो आहियां ।


मूं प्यार मां संदसि मथे ते ऐं पुठीअ ते हथु फेरींदे चयो पुट का बि चिंता जी गा॒ल्हि कान्हे । देर आयो दुरस्त आयो । मां तोखे 15 डीं॒हनि में सिंधी सेखारींदुसि । हू खुश थी वयो । बि॒ए डीं॒हं खां ई सिंधी सिखण अचण लगो॒ । बा॒रु तमामु होशियार हो । संदसि गैरत हुन में जान फूकण जो कमु करे रही हुई । हू खूब महिनत करण लगो॒ । ड॒हनि डीं॒हनि अंदर ई हू सिंधी गा॒ल्हाइणु, पढणु ऐं के कदुर लिखणु सिखी वयो । में खांउसि पुछियो पुट छा ड॒हनि डीं॒हनि में केरु सिंधी सिखी थो सघे ?
नौजवान पीढ़ी ऐं सिन्धियत जी हलचल
   * मां डि॒सी रहियो आहियां त असां जी सुजागु॒ ऐं बु॒धीमानु नौजवान पीढ़ी पंहिंजी सिन्धी भाषा, साहित्य ऐं संस्कृतीअ खे ज़िदह रखण लाइ सरगरमु थी रही आहे ।
   * 
इहा फखुर जी गा॒ल्हि आहे त नौजवान पीढ़ीअ में पंहिंजी सांस्कृतिक विरासत खे सहेड़ण लाइ नईं चेतना जागी॒ रही आहे ऐं हू पंहिंज्युनि जड़ुनि सां जुड़ण जी कोशिश करे रही आहे ।
   * 
भारत जे शहर-शहर में नयुनि युवा संस्थाउनि जो बर्पा थियणु, माहवार, टिमाही ऐं साल्यानी पत्रिकाउनि ऐं स्मारिकाउनि जो प्रकाशनु ऐं सांस्कृतिक कार्यक्रमनि जी धूम इन हकीक़त जो सबूतु आहे ।
   * 
अजु॒ जड॒हिं गैर समाजी अनासर ( असामाजिक तत्व ) सिन्धी समाज ते बेबुन्याद ऐं बेहूदा इल्ज़ाम हणी बदनाम करण जी साजिश रचीनि था ( हवालो इंडिया टुडे वगैरह ) त समूरो सिन्धी समाज , खासि करे नौजवान तबिको, उनजी ज़ोरदार निंदा ऐं विरोधु करण लाइ यकमुश्त थी वञे थो ।
   * 
राष्ट्रगीत में 'सिन्ध' अखरु हटाइण जे सुवाल ते सिन्धी समाज जे नाराज़िपे (आक्रोश) जो ज्वालामुखी फुटी पियो । चइनि तर्फनि खां विरोध जा सुर गुंजण लगा॒ । विदेश जे सिन्धियुनि बि गुसे जो इज़हारु कयो । पंहिंजे वर्से (विरासत) जे बचाव लाइ हज़ारें हथ मथे उथिया । एकता जे इन मुजा़हिरे (प्रदर्शन) दिलि खे गदगदि करे छडि॒यो
   * इहा जाग्रिती ऐं सुजागी॒ डि॒सी मुंहिंजो विश्वासु अञा बि पुख्तो थी वेन्दो आहे त सिन्धी समाज बेजानु या घोर निंड में सुतलु कोन्हे, बल्कि हू पंहिंजो शानु ऐं स्वाभिमानु, पंहिंजी सुञाणप ऐं वुजूदु काइमु रखण लाइ सुजागु॒ रही, कशमकश कंदो रहे थो ।
   * 
असांजे नौजवाननि जो होसिलो हमेशा बुलंदु रहे, इन्हीअ शुभकामना सां मां उन्हनि सभिनी समर्पित युवा साथियुनि जो अभिनंदनु करियां थो जेके पंहिंजनि हथनि में 'सिन्धियत जो झंडो' सोघो झले, पंहिंजी मंज़िल-मक्‍सद डां॒हुं वधंदे, अहिमु भूमिका निभाइण जी कोशिश करे रहिया आहिनि ।
   * 
नौजवाननि खे इहा गा॒ल्हि यादि रखणु घुरिजे त अगि॒ते हली खेनि ई सिन्धियत जी हलचल जी अगु॒वानी करिणी आहे । इन लाइ खेनि हींअर खां ई वठी सिन्धू सभ्यता, संस्कृती , लोक कला, इतिहास, साहित्य ऐं भाषा सां वास्तो रखंदड़ु समूरो ज्ञानु हासुलु करे माहिरु ऐं काबिलु बणिजण जी ज़दोजहद करिणी पवंदी, जीअं हू ईंदड़ पीढ़ीअ जी रहनुमाई करे सघनि ।
   * 
नौजवान पीढ़ी सिन्धी कौम जे आइंदे जो आधारु आहे , करंधे जो हडो॒ आहे जेकड॒हिं हूअ पंहिंजे फर्ज खां गुथी त पोइ सिन्धियत जे वण जी टारी-टारी, पनु-पनु, टिड़ी-पखिड़िजी वेन्दो । अहिड़ीअ तरह असांजो वुजूदु ई खतमु थी वेन्दो ऐं इन जी जिमेदारु नौजवान पीढ़ी ई थींदी ।
   * 
यादि रहे त असांजे बुजु़र्गनि कष्ट-कशाला सही, पंहिंजो रतु सतु डे॒ई, सिन्धियत जे गुलिस्तान खे सरसब्‍ज़ु रख्यो आहे । हाणे उहे माल्ही आहिस्ते आहीस्ते रमंदा पिया वञनि । इन खां पोइ नौजवान पीढ़ीअ जे प्रतिभाशाली ऐं उर्जावान शख्सनि खे ई सिन्धियत जी मशाल हथनि में झले, मुश्कलातुनि ऐं आपदाउनि जे अंधेरे खे चीरींदे, स्वाभिमान ऐं आत्मविश्वास सां अगि॒ते कदमु वधाइणो पवंदो ।
   * 
असांजो नारो हुअणु घुरिजे: ' असीं सिन्धी-सदाईं गडु॒ ।'
   * 
हिन्दी साहित्यकार जयशंकर प्रसाद चयो आहे : ' जेका जाती जेसिताईं मरण लाइ तयारु रहंदी, उनखे तेसिताईं हिन धरतीअ ते जीअण जो अधिकारु रहंदो ।
सिन्धीअ जी सुञाणप






      * सिन्धी बो॒ली ई सिन्धियुनि जी सुञाणप आहे।
      * भारत जे संविधान में सिन्धीअ जो कंहिं जातीअ जे रूप में वर्णन कोन्हे । भारत जे संविधान जे अनूसार सिन्धी उहो आहे जेको सिन्धी गा॒ल्हाए थो।
      * सिन्धी समाज हिक भाषाई समाज आहे । सिन्धी न का जाति आहे न धरमु
      * असीं तेसींताईं सिन्धी आहियूं जेसींताईं सिन्धी गा॒ल्हायूं था ।
      * असांजी प्राचीन संस्कृतीअ जी सुञाणप बि असांजी मातृभाषा सां आहे ।
      * समूरी दुनिया में हर भाषा ऐं हर स्कूल में सिन्धू घाटी सभ्यता जे बारे में पढ़ायो वञे थो । असीं सिन्धी इन सभ्यता जा वारिस आहियूं ।
      * जेकड॒हिं अव्हां पाण में सिन्धीअ में गा॒ल्हाईंदा त गु॒झियूं गा॒ल्हियूं बि॒या समझी न सघंदा।
      * बि॒यूं बो॒लियूं जेतिरियूं सिखिजनि बहतर, पर पंहिंजी मातृभाषा खे विसारणु न घुरिजे । इहा पहिरीं सिखणु घुरिजे ।
      * टिड़ियल, पखिड़ियल, विखिड़ियल सिन्धी समाज खे पंहिंजी मातृभाषा ई माल्हा जियां पिरोए सघे थी ।
      * सिन्धियत जी हिफाजत लाइ पंहिंजे रस्मुनि रिवाज़नि खां मुंहुं न मोड़ियो, पर वक्त ब वक्त मल्हायो।
      * सिन्धी बो॒लीअ खे काइमु रखण जो सिर्फ हिकु इ तरीको आहे- पंहिंजे बा॒रनि सां सिन्धीअ में गा॒ल्हाइणु ।
      * वैज्ञानिकनि सिद्ध कयो आहे त बा॒रु जेतिरियूं वधीक भाषाऊं सिखंदो, हुनजो दिमाग़ ओतिरो तेजु़ थींदो ।
जग॒ मग॒ दीप ब॒रिया चौधारी,
आई डि॒यारी।


हिकिड़ो दीपु दया जो बा॒रियो,
दीन दुखियुनि जी दिल खे ठारियो,
तड़े कढो जग॒ जी हर कुंड मां,
दुख जी ऊंदहि कारी,
आई डि॒यारी।
जोति न्याअ जी काथे बा॒रियो
अन्याअनि जी ऊंदहि टारियो,
दीन दुखियुनि जे जीवन में जिअं,
अची वञे त बहारी,
आई डि॒यारी।


दीपकु बा॒रियो इनसानियत जो,
मिटे अंधेरो हेवानियत जो,
सुख जो सुझंदो घर घर में थिए,
मिटिजे दुखु बीमारी,
आई डि॒यारी।
सचल सरमस्त जी कविता
सिन्धी साहित्य जे आकास में चिमकंदड़ सितारनि में सूफी कवी सचल सरमस्त जो नालो मुख्यु आहे। दराज़नि सिन्धु जो हीउ दरवेशु मालिक जी मस्तीअ में सदाइ मस्तु रहंदो हो ।
सिन्धी अदब ऐं साहित्य सां लागा॒पो रखंदड़ भाउर ऐं भेनरुनि लाइ खुशीअ ऐं फखुर जी गा॒ल्हि आहे त सिन्धीअ जी मूल लिपी देवनागरीअ जा हिमायती ऐं प्रचारक प्रो लछमण हर्दवाणी सिन्धी सूफी कवी 'सचल सरमस्त जी कविता' नाले सां हीउ किताबु प्रकाशित कयो आहे । टपाल खर्च सूधो सिर्फ 50 रुप्या हेठीं एड्रेस ते माकिले किताबु घुराए सघिजे थो ।
प्रो लछमण हर्दवाणी,
'कविता' प्रोफेसर कालोनी,
सावड़ी, अहमदनगर-४१४००३ महाराष्ट्र
मोबाइल-09890693931
पाण रुअण में पूरो मां ,
गो॒ढ़ो कंहिंजो कीअं उघां ।


खूब दुखायमि दिल हुनजी,
हाणे वेठो पाण लुछां ।


केडा॒ वेझा माइट सभु ,
को बि न वेझो पर तिनि मां।


भीड़ भरी हिन दुनिया में ,
कंहिंजो साथु न आ कंहिंसां।


याद अची थी छुहण लगे॒ ,
केड॒नि कोटनि में बि लिकां।


सुकलु सुकलु आ, ही जीवनु,
रंग में कंहिंजे काश भिजां॒ ।


ढोल वज॒नि ऐं छे‍रि वजे॒ ,
पेर खज॒नि, मां खूब नचां ।


मोटर , कारूं , स्कूटर ,
चेड़ाइनि , जे पंधु हलां ।


असरु न कोइ अखरनि मंझि,
उधिमा दिल जा कीअं लिखां ।नशो नींहं जो
कयूं अहम खे गुम, दिल सां दिल मिलायूं,
अचु त नींहं वारी का दुनिया वसायूं ।
खतमु कयूं हिकदम सभु शिकवो शिकायत,
न तानो, न तुनको, न तीर हलायूं ।
सल्यूं हिक बि॒ए सां पंहिंजीअ दिल जा राज़,
असुलु खीरु खंडु थियूं, कुझु बि न लिकायूं ।
रुसण खे छडे॒ हाणि वधूं परचाअ डे॒ ,
मजो आहि मुहबत में दुनिया खे बु॒धायूं ।
अगि॒ में त हुआसीं बईं ज॒णुकि नादान,
हली नेकु हाणे समझदार सडा॒यूं ।
विधाता रचियो आ, ही रिश्तो असांजो,
जनमनि जो उन खे, असीं ब॒ईं बणायूं ।
बि॒ए जे सुख दुख में शामिल थियणु मनुषधर्मु आहे ।
शेवा आहे सुंदरु ग॒हिणो ।
सचु परमात्मा जो रूपु आहे ।
विश्वासु मनुष खे ब॒लिवानु बणाए थो ।
जेकी माण्हूं पाण खे वडो॒ समझंदा आहिनि, उहे कड॒हिं बि वडा॒ कोन हूंदा आहिनि ।
बि॒ए जे मन खे डु॒खाइणु माना भग॒वान जो मनु डु॒खाइणु ।
तव्हां खे दोस्त करिणा आहिनि त पहिरीं बि॒यनि जा दोस्त बणिजो ।
क्रोध खे साड़ियो न त क्रोधु तव्हां खे साड़े छडींदो ।
तूं सुखु चाहीं थो त वञी बि॒यनि खे सुखी करि ।--साधू वासवाणी
पसंद कयो वयो अमां जो पींघो
सिन्धी एक्टर सुधीर जो सम्मान
भोपाल में 25 अप्रैल 2010 ते रविन्द्र नाथ टैगोर हॉल में सिन्धी नाटक अमां जो पींघो पेश कयो वयो। अखंड सिंधु संसार विचार मंच पारां थियल प्रोग्राम में मशहूर लेखक श्री वासुदेव निर्मल जे नाटक खे कविता इसराणी जे डाइरेक्शन में पेश करणु भोपाल जे कलाकरन लाइ बि सुठो आजमूदो रहियो।
प्रोग्राम जी खासियत हुई सिन्धी एक्टर सुधीर जो सम्मान । केतरन भाउरन खे खबर आहे सुधीर 1960 में बारूद , 1961 में उम्र कैद , 1962 में प्रेम पत्र ऐं 1964 में हकीकत में हीरो बि रहियो आहे। अटकल 300 हिंदी फिल्मुन में एक्टिंग कई अथायीं। सुधीर सिन्धियत लाइ बि कमु कयो आहे। दिल ड‍िजे दिल वारन खे 2001, प्यार करे डिसु 2006, पाड़ेवारी 2007 ऐं वाइसर गुम 2008 में सुधीर रोल कया आहिन। सुभाव सां सुधीर हिकु विनम्र कलाकार आहे।
सिन्धी नाटक में कैलाश वासवाणी , अशोक मनवाणी, बल्लू चोइथाणी , सुरेश पारवाणी, दीक्षा नेभवाणी , विनायका नेनवाणी, दीपेश पारवाणी, राजेश लालवाणी, प्रेम कुमार सवलाणी, विकास दादलाणी, गोविन्द जेठाणी, प्रेरणा फुलवाणी, अमित बा॒बा॒णी, अर्पित लालवाणी, जय सभनाणी ऐं राकेश शेवाणी अदाकारी कई। कमल जैन लाइट ऐं नरेश गिडवाणी सां गडु॒ अर्पित गीत गाइण जो फर्जु निभायो। मुंबई माँ आयल मशहूर एक्टर सुधीर प्रोग्राम में प्रोफे .सी.एन. मनवाणी जी याद में बेस्ट मेगज़िन अवार्ड इंदौर जे डॉ. नारी ऐं नादिया मसंद खे सिंधु धारा शाय करण लाइ डिनो वयो। मोहन लालवाणी खे समाजशेवा लाइ स्वर्गीय छांगोमल लालवाणी सम्मान, जर्नलिस्म में दिलीप मोटवाणी खे किशन बजाज सम्मान, सिंगिंग लाइ मीरा टेकचंदाणी खे श्रीमती हर्ची देवी लालवाणी कला सम्मान डिनो वयो। अनिल वाधवाणी ऐं हरीश चांदवाणी खे बि सांस्कृतिक खेत्र में सहयोग लाइ सम्मनित कयो वयो। डॉ सी.पी. देवाणी, विद्याराम राजाणी, रमेश बचाणी, भगवानदास सबनाणी, जगदीश साहेता, चेलाराम आनंदाणी, डॉ गोपी बजाज शहर जा कला प्रेमी वडी तादाद में हाजिर हुआ।थिएटर खां पहिंजी कलायात्रा शुरू करे फिल्म्स में पहुची कामयाबी हासिल करण वारे मैक मोहन साहब 10 मई 2010 ते फ़ानी दुनिया छडे॒ डिनी . हिक बेजोड़ इन्सान हुआ साईं मोहन माखीजाणी । 2 साल पहिंरी मुंबई में मूवी टावर अँधेरी वेस्ट जे मकान नम्बर 154 में हिक मुलाकात में मैक साहब चयो हो - मुंहिंजी ख्वाहिश भोपाल जे भारत भवन ते ड्रामा पेश करण जी आहे . गुज्रिरियल साल इहो कोन थी सघ्यो ऐं हिन साल जडहिं मैक साहब खे भोपाल अचण जी नींड डिनी त उन्हन जी तबियत बिगिड़जी चुकी हुई . कुदरत खे इहो मंजूर कोन हो . सुधीर साहब भोपाल आया ऐं 24-25 मइ ते हित सिन्धी ड्रामा जो आनंद वरतुन . संदसि जिगरी दोस्त मैक मोहन खे कोन वठी अचण जो अफ़सोस सुधीर बि जाहिर कयो .
हर कलाकार पंहिंजी बोली खे सम्मान डींदो आहे . मैक मोहन 2001 में सिन्धी फिल्म 'दिल डिजे दिल वारन खे' में बि रोल कयो हो.
शोले मैक मोहन खे अलग सुञाणप डिनी पर एक्टिंग जो सिलसिलो शुरू थियो हो 1964 में हकीकत सां. डान, मि ऐंड मिसेज खिलाडी़, जानी दुश्मन, ज़ंजीर, मजबूर, हेरा फेरी, अल्ला रखा , कर्ज , क़ुरबानी ऐं बियन केतरियुन फिल्म्स में एक्ट करे मैक मोहन पंहिंजो टेलेंट डेखारियो. सुधीर सां गडु॒ सत्ते पे सत्ता, हवेली ऐं सिंधी फिल्म 'दिल डिजे दिल वारन खे' में कमु कयुन.
मैक मोहन जी पत्नी मलयाली भाषी आहे. हिक धीउ, हिकु पुटु अथसि. पाण सिन्धी गाल्हाए फखुरू महसूस कंदा हुआ. मूंखे इंटरव्यू बि सिन्धी में डिनो हुयुन .
संदसि पिता साहब जी आकहि जेके ब्रिटिश आर्मी में कैप्टेन हुआ माखीजाणी हुई. उन्हन खे साथी मैक साहब चवन्दा हुआ . मोहन पुठिते करे ऐं सरनेम अग्याँ करे मैक मोहन साहब हिक खलनायक जे रूप में मशहूर थिया . उन्हन खे शुरुवात में directors , producers चवन्दा हुआ - न हीरो थो लगे॒ न विलेन , बस सरगना जो सिधो या वरी खाबो हथु ठही सघी थो . बस शोले में सरगना जो खास ठही फकत 3 शब्द चई हिट थियण वारे हिन कलाकार खे अलविदा .. भोपाल जे कलाकारन पारां विनम्र श्रधांजलि ... ॐ शांति ..भोपाल अजु॒ 2 नवम्बर आहे .अजु॒ गुरु नानक जयंती ते मूं घणा साल पोइ प्रभात फेरी डि॒ठी .भोपाल जे विजय नगर ऐं ओ़म नगर जे सिन्धी भावरन, भेनरून ऐं खास कर नंढन बा॒रन छा त मौज मचाई, डि॒सी दिल खुश थी वई।पूरा ट्रे किलाक मूं प्रभात फेरी जे आनंद खे माणियो. भाऊ गोपाल हासाणी बि मूंखे गडि॒जी वया. नंढा बा॒र फेरी जे अगि॒याँ हली ज॒णु असान्जी रहनुमाई करे रहिया हुआ .फटाका बा॒रींदा पंहिंजी हिक अलग॒ ही मौज में हुआ . सुबुह 6.00 बजे धन गुरु नानक सारा जग॒ तारीया ॥ऐं नानक शाह जा भजन गा॒ईन्दा श्रद्धालु प्रभात फेरी सां निकता. प्रभात फेरी सजी॒ कालोनी में घुमंदे ओ़म नगर पहुती , जिते ओ़म नगर में रहंदड़ सिन्धी परीवारन गुरु नानक साहब जी सवारी जो श्रधा ऐं दिल सां स्वागत कयो.प्रसाद बि विर्हायो वयो . सभिनी खां खास गा॒ल्ह इहा हुई त असां जूं भेनर मधुर भज॒न ऐं गीत गा॒ए रहियूं हुयूं।सभु भाउर बि सुर में सुर मिलाए रहिया हुआ .
अजु॒ जेको आनंद आयो पन्हिंजे समाज जी एकता ऐं भावना डि॒सी , उनजो अहवाल डि॒यण जी कोशिश कई आहे , अखर कोन था मिलन जो पूरी खुशी बु॒धाए सघां .अजु॒ ऐतरो ई चवण चाहिंदुस - असान्जो सिन्धी समाज सभिनी धर्मं ऐं पंथन में गहिरो विश्वास ऐं आस्था रखे थो , असान्जी दिल वडी॒ आहे , पाण खे हिक धर्म ऐं पंथन ते ई महदूद कोन रखियो आहे . भारतवासी असान्जी भावना डि॒सी अभिभूत थीन्दा हूंदा पर अजु॒ खुली तारीफ केर थो करे ?को तारीफ करे न करे असीं पंहिंजी परम्परा ऐं संस्कृति सां जुडियल आहियूं ।जय झूलेलाल।
राष्ट्रीय सिंधी कवि सम्मेलन, नई दिल्ली जो अखियुन डिठो अहिवाल 


22 जनवरी 2012, डीं॒हुं आर्तवार, हेमूं कालाणीअ जे शहीदी डीं॒हं जे मोक़े ते दिल्ली सिंधी साहित्य आकादीमीअ पारां  राष्ट्रीय सिंधी कवि सम्मेलन जो आयोजन नईं दिल्लीअ में कयो वियो हो। नागपुर जा शायर डॉ. विनोद आसूदाणी बि इन कवि सम्मेलन में आमंत्रित हुआ। डॉ. विनोद आसूदाणीअ सां गडु॒ मुंहिंजो बि दिल्लीअ वञणु थियो। मूं पूरो कवि सम्मेलन बु॒धो। उते मूंखे जा॒ण मिली त इहो राष्ट्रीय सिंधी कवि सम्मेलन हर साल थींदो आहे ऐं इन राष्ट्रीय सिंधी कवि सम्मेलन जो वडे॒ पैमाने ते प्रचार प्रसार कयो वेंदो आहे।  खर्चु बि चङो ईंदो आहे। इंतिज़ामु बि सुठो हूंदो आहे। इहे सभु गा॒ल्हियूं बराबर हुयूं, मूं इहो महिसूस कयो। पर कुझु तक़लीफ़ूं पिण महसूस कयूं।
            राष्ट्रीय स्तर जे कवि सम्मेलन में के शायर प्रदेश स्तर त छा, मकानी स्तर जा बि कोन पिए लगा॒। 25 शायरनि जी भीड़ में फ़क़त् 8-9 शायरनि ई शायरु हुअण जो अहसासु करायो। बाक़ी शायरनि जी शायरी किथां बि शायरी नथे लगी॒। वडो॒ अजबु त तड॒हिं लगो॒ जड॒हिं दिल्लीअ जे हिक नौजवान शायर(?) हिन अदब जी महफि़ल में निहायत बे-अदबीअ जूं के सिटूं पढ़ियूं। उहे सिटूं हिते दुहिराइण लाइक़ु न आहिन।  बी॒ तकलीफ़- प्रोग्राम जो वक़्त खां अटिकल 2 कलाक देर सां शुरू थियणु, मुख्य महिमान जे इंतिज़ार में अञा देर करणु, सचपचु डा॒ढो ताजुब पियो लगे॒। बि॒ए बि घणई कमियूं हुयूं। बु॒धण वारा माण्हू 100 खां वधीक कोन हुआ। शायद हर साल प्रोग्राम इन्हीअ रीति थींदो हूंदो, पोइ बु॒धण वारा 100 खां वधीक अचणु बि न घुरिजन! कवि सम्मेलन जी अध्यक्षता करण वारे शायर श्री आनंद खेमाणीअ बि पंहिंजी शायरीअ में तन्ज़ कंदे चयो त केतिरन माण्हुन शायरीअ खे ज॒णु धंधो बणाए छडि॒यो आहे।
            हिन राष्ट्रीय स्तर जे कवि सम्मेलन जे बारे में गा॒ल्हियूं त घणेई आहिन लिखण लाइ, पर वधीक छा लिखिजे? असां त बस उम्मेद करे सघूं था त ईंदड़ साल दिल्ली सिंधी साहित्य अकादमी मथे जा॒णायल कमियुन डे॒ गंभीरता ऐं संजीदगीअ सां ध्यानु डीं॒दी ऐं आईंदह इन्हन ग़ल्तियुन खे न दुहिराईंदी। बस!
सिंधी फौजीअ जी नज़र सां भारत-पाक सरहद जो दर्शनु
लेखकु:- कर्नल (रिटायड॑) नारायण पारवाणी
सिंधीकार:- भॻवान बाबाणी
पंहिंजी 31 सालान वारे वडे अर्से वारी नौकरीअ में मूंखे 8 साल राजस्थान में पंहिंजो फ़र्ज़ु निभाइण जो मोक़ो मिल्यो । उत्तर तरफ वारी राजस्थान जी ओलह सरहद पाकिस्तान जे पंजाब सूबे सां लॻल आहे । विचमें ॾखण राजस्थान जे ओलह वारी सरहद सिंध सूबे सां जुड़ियल आहे। 'सिन्धु हाणे पाकिस्तान जो हिस्सो आहे'- इहो चवंदे दिल में हिक सूट उभिरंदी हुई। नंढपिण में पंहिंजे डाडे-डाडीअ ऐं माउ-पीउ वातां अबाणी भूमीअ बाबत केतिरियूं ई आखाणियूं ऐं किस्सा बुधा हुआ । मुंहिंजन व‍‍‍डिड़न जी उहा सदा सदोरी पुण्य भूमि हींअर कंडनि जे लोढ़े जे हुन भरि आहे। सरहद ते गश्तु करण वक्‍त सरहद जे हुन पार नज़र वञण ते मनु गांऊं-माऊं थियण लगंदो हो। केतिरा ई वीचार दिल में उभिरंदा ऐं वञी सरहद ते लॻल लोह जे तारुन वारे लोढ़े ते अटिकी पवंदा हुआ।
हिक सिंधी फौजीअ जी इहा आंधि-मांधि शायद कंहिं दिमाग़ी छंड-छाणि (मनोवैज्ञानिक विश्लेषण) जो विषय बणिजी सघे थी। पर मां हिकु हिन्दुस्तानी फौजी आहियां, दुनिया जी बहितरीन सेना जो सिपाही। लोह जे तारुन जे हुन पासे वेठलु नापाक दुश्मन घुसपैठ करे मुंहिंजी जन्म भूमीअ खे नापाक न करे सघे, संदस नापाक इरादन खे कुचिलणु मुंहिंजो पहिर्यों फ़र्ज़ु आहे। दुश्मन ते नज़र रखणु हिक फ़ौजीअ जी आदत में शुमारु रहंदो आहे। ट्रेनिंग दौरान ई संदस मन जी हालत दुश्मन खां नफ़रत करण वारी बणिजी वेंदी आहे। खेसि पंहिंजे मुल्क जी संस्कृतीअ, सभ्यता ऐं वहिंवार ते फ़ख़ुर हूंदो आहे त हू भारत माता जी संतान आहे।
सैनिक जो इहो सोचु ई हुनमें दुश्मन खे तबाहु करण जो मादो पैदो कंदो आहे, तंहिंकरे भारत जो फ़ौजी, भली उहो सिंधी हुजे, हुन पासे खां थींदड़ हर हमले खे नाकाम्याबु करणु पंहिंजो फ़र्ज़ु समझंदो आहे। 1988 ताईं भारत-पाकिस्तान सरहद ते को बि लोढ़ो यो फेंसिंग कोन ‍िॾनल हुई। सरहद जे ‍िॿन्ही पासे ढोर ऐं जानवर बे रोक-टोक हिक- ‍िॿए पासे अचु-वञु कंदा हुआ। सरहद खे इज़हारण लाइ हिक तइशुदा थोरे-थोरे मुफ़ासिले ते धरतीअ में पत्थर खुपायल हुआ। ‍िॿन्ही पासे हिक जहिड़ियुन शिक्लियुन ऐं रंग रूप वारा माण्हू जॾहिं वडे आवाज़ में सिंधी गाल्हाईंदा हुआ त मन में पंहिंजाइप जो हिक अजीब क़िस्म जो अहसासु कर कढंदो हो। पर हाणे इंतिहापसंदन ऐं दहिशतगदर्न जी घुसपैठ ऐं स्मग्लिंग खे रोकण जे लिहाज़ खां भारत-पाकिस्तान सरहद ते 10 फुट डिघो तिखन कंडन वारो लोह जे तारुन जो लोड़्हो लगायो वियो आहे।
राजस्थान जो जेसलमेर ज़िलो उत्तर-ओभर सिंध सां ऐं बाड़मेर ज़िलो ॾखण-ओभर सिंध जे थरपारकर इलाक़े सां लॻलु आहे। सिंध जे ॾखण पासे वारी सरहद ते गुजरात जो कच्छु ऐं अरब सागर आहे। हूंअं त भारत-पाकिस्तान सरहद सां लगंदड़ सिंधु ऐं राजस्थान जो इलाक़ो तरक्‍क़ीअ में पुठिते पियलु आहे ई पर जेसलमेर ज़िले जे शाहॻढ़ जे आसपास जो अटिकल 200 किलोमीटर डिघो हिस्सो ऐं उनजे साम्हूं सिंघु जे मकरान वारो इलाइक़ो उनखां बि वधीक पुठिते पियलु आहे। पाणीअ जी अणाठि जे करे हूंअं त भारत-पाकिस्तान सरहद सां लगंदड़ सिंधु में वणिकार ऐं सावक न जे बराबर आहे। चौधारी रुगो रेति ई रेति जे भिटुन (ढेरन) दड़न जी भरमार आहे। गोठन जो वसउ (बसाहट) छिडो आहे। आबादी पखिड़ियल आहे। आबादीअ जी घाटाई (घनत्व) तमामु घटि आहे। रोड रस्ता न जे बराबर आहिन। उठ ऐं उठ-गा‍‍‍डियूं आमदरफ्त् जा ज़रीआ आहिन । सरहद जे ‍िॿन्ही पासे को वडो शहरु या क़स्बो कोन्हे। भारत जी सरहद खां 150 किलोमीटर पहिरीं जेसलमेर आहे त पाकिस्तानी सरहद खां 120 किलोमीटर परे खैरपुर आहे। डुखियुन हालतुन जे करे लगातार नज़रस़ानी करणु बीएसएफ लाइ डाढो डुख्यो कमु आहे। भारत जे सरहद वारन गोठन जी आबादी घणे भाङे मुसलमानन जी आहे। सरहद जे हुन पासे संदन काफी मिटी-माइटी आहे। 1990 खां अगु नज़रदारी घटि हुई ऐं सरहद खु़लियल हुई। उन वक्‍त ‍िॿन्ही पासन खां माण्हू ग़ैर-क़ानूनी अचु-वञु कंदा हुआ। ‍िॿन्हीं मुल्कन जे विचमें स्मगलिंग ऐं नशे जे पदार्थन जी आमद इन इलाइक़े मां ई थींदी हुई। शाहॻढ़ जे इन इलाक़े खे छडे सिंध जी सरहद ते भारत जे ‍िॿयन इलाइक़न आज़ादीअ खां पोइ तरक़ी कई आहे। इंदिरा गांधी नहर परियोजना सां जेसलमेर जे घणे भाङे इलाक़न में पाणी मिलण लगो आहे ऐं जल्दु ई सरहद सां लॻल राजस्थान जे ‍िॿयन इलाक़न में ‍िब पाणी पहुचाइण जूं कोशिशूं जारी आहिन।
भारम-पाकिस्तान सरहद ते राजस्थान जे काफी इलाक़न में कणिक, सरिह्य, जूअर, बाझिरी वग़ैरह फ़सल थियण लगा आहिना। ‍िॿए तरफ पाकिस्तान सरहद सां लॻल सिंध जे इलाक़े जे उत्तर में ख़ैरपुर खां वठी ॾखण में थरपारकर ताईं का खा़स तरक़ी कोन थी आहे। शायद भारत सां जंग थियण जी गाल्हि ध्यान में रखी पाकिस्तान पंहिंजे हिन इलाके़ में के वडा कल-कारख़ाना न लगाया आहिन। ‍िॿयो सबबु इहो आहे त हितां जी भूमीअ जो कु़दिरती लाहु (स्लोप) भारत खां पाकिस्तान तरफ आहे जंहिंकरे नहरुन ज़रीए सिंधू नदी या ‍िॿए कं‍हिं पाणीअ जे वसीलन जो जलु हिन इलाके़ में आणणु तमामु मुश्किल कमु आहे। अनुमान आहे त पाकिस्तान जी कुल हिन्दू आबादीअ जो 50 सेकड़ो सरहद सां लॻ थरपारकर में रहंदो आहे। 1947 में विरहाङे वक्त घणे भाङे हिन्दू सिन्धी थरपारकर जे मीरपुर ख़ास मां थींदा रेल रस्ते पहिरीं बाड़मेर ज़िले जे मुनाबाउ खां भारत में दाख़िल थिया हुआ ऐं पोइ मारवाड़ जंक्शन या जोधपुर मां थींदा मुल्क जे ‍िॿयन इलाइक़न तरफ़ विया। मीरपुर ख़ास मां उन वक्त ईंदड़ रेल लाईन मीटर-गैज वारी हुई। भारत पासे हाणे इहा रेल लाइन ब्राड-गैज थी वई आहे पर पाकिस्तान जे सरहदी सिन्ध जे खोखरापार खां मीरपुर खा़स ताईं वारी रेल लाइन अञा बि नंढी लाइन आहे। भारतीय सरहद खां सिंध जे खोखरापार ताईं 10 किलोमीटर रेल लाइन खे ज़रूर सो ब्राड-गेज में तब्दील कयो वियो आहे। सन् 2004ई· खां राजस्थान जे मुनाबाउ खां सिन्ध जे खोखरापार ताईं रेल वरी शुरू थी आहे। सन् 1971 वारी जंग में बहादुर फ़ौजियुन 7 डिसेम्बर 1971 ते इन्हीअ खोखरापार स्टेशन ते टिरंगो फहिरायो हो ऐं अॻते मीरपुर ख़ास लाइ कूच कयो हुआऊं, पर 16 डिसेम्बर 1971 ते लड़ाई बंद थियण जो ऐलानु थी वियो जंहिं करे हिन्दुस्तानी फौज जो मीरपुर ख़ास स्टेशन ते टिरंगो फहिराइण जो अरमानु अधूरो रहिजी वियो।
सिन्ध प्रांत जी ॾखण सरहद जो वडो इलाइक़ो कच्छ जे रिण जी धु‍‍बिण (दलदल) वारे इलाक़े सां लॻलु आहे। साल जा छह महिना धुबिण ऐं खारे पाणीअ जे करे ज़मीनी रस्ते तां अचु-वञु बंद रहंदी आहे। बाक़ी महिनन में बि ज़मीनी रस्ते तां आमदरफ्त डाढी डुखी आहे। डुख्यन रस्तन जो फ़इदो वठी इंतिहापसंदन, दहिशतगर्दन, स्मगलरन ऐं आतंकवादियुन खे ग़ैर-क़ानूनी तरीक़न सां भारत में दाख़िल कराइण लाइ पाकिस्तान हिन रस्ते जो इस्तेमालु कंदो रहंदो आहे।
आख़िर में, मूंखे सिन्धी हुअण ते फ़ख़ुर आहे पर हिक फौजीअ जे रूप में पहिरीं मां भारतीय आहियां।
भारत जी आज़ादीअ खां पोइ भारत जो पंहिंजो विधान त्यारु करे 26 जनवरी 1950 खां लागू कयो वियो। उन वक्त विधान जे अठें शेडयूल में भारत जूं चोडहं भाषाउनि खे शामिल कयो वियो हो। भारत में सिन्धियुनि जो पंहिंजो प्रांत न हुअण करे, उन वक्त सिन्धी भाषा खे विधान में शामिल करण जो वीचारु कंहिं खे बि न आयो।
भारत जे विरहाङे खां पोइ लड पलाण करे, पहिरियां डह साल सिन्धी दरबदर हुआ। उन वक्त सिन्धियुनि जे साम्हूं हिकु ई मसइलो हो- रोज़गार ऐं घर घाटु ठाहिणु। सिन्धी अगुवानन‍ि जो सजो ध्यानु सिन्धियुनि खे थांईको करण में लगलु हो। इएं न हो त सिन्धी विद्ववान, साहित्यकार माठि करे वेठा हुआ। भली सिन्धी भाषा विधान में शामिल न हुई, पर सिन्धी बोली वाहिपे में हुई, सिन्धीअ में साहित्यु लिख्यो पे वियो ऐं सिन्धी अखबारूं ऐं रसाला बि निकिरण शुरू थी विया।
जडहिं सिन्धी थांईका थ्या त सिन्धी भाषा खे भारत जे विधान में शामिल करण जी हलचल शुरू थी। जडहिं सिन्धी भाषा खे भारत जे विधान में शामिल करण जी मुहिम हली रही हुई, तडहिं उन वक्त जो ‍श‍िक्षा मंत्री इन जे खिलाफु हो। हुन जो चवणु हो त सिन्ध प्रदेश भारत में कोन्हे।
तंहिंते श्री जयरामदास दौलतराम जवाबु डिनो हो त सिन्धी बोलीअ जो वास्तो इनसाननि सां आहे, न कि ज़मीन सां। असीं सिन्धी गाल्हाईंदड़ इनसान पंहिंजी बोली खणी आया आहियूं।
आखिर अगुवाननि जूं कोशिशूं कामयाब थियूं। 10 अप्रेल 1967, सूमर वार जो डींहुं। उन डींहुं चेटीचंडु जो पवित्र डिणु पिणि हो। सिन्धियुनि जो सभ खां वडो डिणु - चेटीचंडु। सिन्धियुनि जे हिन पवित्र डींहं ते भारत जे तत्कालीन राष्ट्रपति डॉ राधाकृष्णन भारत जे विधान में एकिवीहें बदलाव (The Constitution (Twenty-first Amendment) Act, 1967) खे मंज़ूरी डिनी ऐं सिन्धी भाषा भारत जे विधान में शामिल थी।
सरकार असांजी बोलीअ खे मानु डिनो। पर असीं सिन्धियुनि छा कयो? पंहिंजी माउ (माउ समानु मातृभाषा सिन्धी ) खे पंहिंजे घर मां ‍ध‍िके बाहिर कयो । भारत में टिनि किस्मनि जा समाज आहिनि - धर्मी, भाषाई ऐं जातीय समाज। सिन्धी न का जाति आहे न धर्मु। सिन्धी भाषाई समाज आहे। भारत जे विधान मूजिब सिन्धी उहो आहे जेको सिन्धी गाल्हाए थो।
भारत सरकार त 44 साल अगु चेटीचंड डींहुं सिन्धी भाषा खे पंहिंजे दिल (विधान) में जगहि डिनी। हाणे सिन्धियुनि जो वारो आहे। हिन चेटीचंड ते पंहिंजी मातृभाषा सिन्धीअ खे पंहिंजे घर वापस वठी अचण जो संकल्पु कयूं ।
जिनि सिन्धियुनि पंहिंजे बारनि सां, घर जे भातियुनि सां सिन्धीअ में गाल्हाइणु छडे डिनो आहे, उहे नएं सिरे सां शुरूआत करे सघनि था। पंहिंजी माउ समान मातृभाषा खे पंहिंजे दिल में, पंहिंजे घर में वरी वसाए सघनि था। सिन्धी त वडी दिल वारा इनसान आहिनि। जेकडहिं दिल सां चाहींदा त अंग्रेजी ऐं हिंदीअ सां गडु पंहिंजी मातृभाषा सिन्धीअ लाइ बि दिल में थोरी जगहि ठही पवंदी।
      * गोपाल हासाणी
झूमनि ऐं लहराइनि वण टिण,
भूंइ जी सूंहं वधाइनि वण टिण।


सडे सडे ककरनि खे उभ मां,
बारिश खूब वसाइनि वण टिण।


छाया डई थकल राहियुनि खे,
राहत था पहुचाइनि वण टिण।


गिही वञनि था ज़हरु हवा जो,
साफ़ हवा मोटाइनि वण टिण।


कएं सवादी मिठिड़ा मेवा,
माण्हुनि खे खाराइनि वण टिण।


खुशबूदार गुलनि सां धरती,
रंगा रंग बणाइनि वण टिण।


पखी पखण ऐं जीव जंत खे,
डई अझो निपाइनि वण टिण।


तरह तरह जूं जड़ियूं उपाए,
तन जा रोग मिटाइनि वण टिण।


आहिनि शुभ चिंतक सभिनी जा,
कंहिं खे कीन डुखइनि वण टिण।


अगर हणे को खेनि पथरु थो,
उन डे फलु उछलाइनि वण टिण।


सुठा न सडिजनि अहिड़ा माण्हू,
जेके कटे जलाइनि वण टिण।
