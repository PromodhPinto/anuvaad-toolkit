اے ۔آزادمیموریل فاونڈیشنہ کہ اہتمامہٕ چھپن وول رسالہٕ"نہج"چھُ تہندٮ۪ن اتھن منز ۔ییٚمہِ برونٛہہ چُھ اَتھ فاونڈیشنس یہ اعزاز حٲصل زِ ہفتہٕ وار"شہر بین"چھ باقاعدگی سان دۅیو ؤریو پٮ۪ٹھ شایع سپدان۔اَتھ اخبارس منز چھِ اردو تہٕ انگریزی یَس سٍتۍ سٍتۍ کٲشرِ خٲطرٕ تہِ کینٛہہ صفحہ مخصوص امہ فاونڈیشنہِ ہٕنزن ترجیحن منز چھےٚ کٲشرِ زبانۍ تہٕ ادبچ ترقی تہِ شامل۔"نہج"برونٛہہ تہِ چھِ کٲشرِ زبٲنۍ منز کینژو لوٗکو رسالہ جاری کٔرۍمٕتۍ ۔یمن منز چھ امین کامل صٲبُن "نیب"تہٕ اقبال فہیم صابن"واد"ییٚمہِ لحاظہ اہم زہ یمو رسالو دسۍ روٗد کٲشرِ زبٲنۍ ہند ادبی ماحول گرم۔کٲمل صٲبنہِ "نیب"رسالن کٔر اکہ پُیہِ ہنز ادبی تربیت تہٕ اقبال فہیمٕننۍ متنازعہ اداریہ "وادس"منز چھپن وٲلۍ مضمون تہٕ خطوط روٗدۍ أکس دورس منز بحثکۍ موضوع۔کٲمل صابن "نیب"گوو مختلف وجوہاتو کنۍ بند یُس کاشرِ زبانۍ تہ ادبہ خاطرہ نقصان اوس۔وۅنۍ چُھ کٲمل صابن فرزندمنیب الرحمن اَتھ ستو سمندرو اپار یعنی امریکہ پٮ۪ٹھٕ جٲری تھٲوِتھ ۔کُنہِ تہِ زبٲنۍ منز ادبی رسالن ہنز موجودگی چھےٚ امہ زبانۍ ہنزن تخلیقی سرگرمین ہُند پے دوان۔مگر کٲشرِ زبٲنۍ ہنز بدقسمتی چھےٚ یہ زِ ییٚتہِ ہیوٚک نہ کانٛہہ ادبی رسالہٕ تَتھ اندازس منز پھانپھلتھ یِتھہٕ کنۍ سانٮ۪ن نزدیک ترین ہمسایہ زبانن مثلاً ارود تہٕ ہندی یَس منز رسالہٕ دۅہ کھۅتہٕ دۅہہ ترقی کران چھِ۔یمن زبانن منز چھے درجنہ واد سرکٲرۍ جریدہ علاوہ واریاہ شخص انفرادی طور تہِ رسالہٕ چھپاوان۔یمن رسالن منز پنٕنۍ فن پارہ تہ مضمون شایع کرنس کس سلسلس منز چھ ادیب نہ صرف برونہہ برونٛہہ بلکہ چھِ دۅیمٮ۪ن ہندۍ فنپارٕ ذوقہٕ شوقہٕ سان پران تہٕ یمن پٮ۪ٹھ راے دوان۔
اسہِ منز آسن واریاہن دوستن تِم دۅہ یارییٚلہِ اردو رسالہٕ"شب خون"اوس شبابس منز تہٕ سانہِ کشیرِ ہندۍ اردو کیو کٲشرۍ ادیب تہٕ طالب علم ٲسۍ انتظارس آسان زِ نوٚو شمارٕ کر واتہِ۔اَز تہِ چھ سٲنۍ واریاہ شوقہٕ وٲلۍ دوست اردوتہٕ ہندی رسالن ہندس انتظارس منز آسان۔تیلہ کیاہ وجہ چُھ زِ کانٛہہ کاشُر رسالہٕ ہیوک نہ اتھ اندازس منز ادیبن تہٕ ادب شناسن ہنز ادبی تریش ہۅمرٲوِتھ ۔سانہِ خیالہٕ چُھ امیُک اکھ بوٚڈ وجہ سُہ کھرۍ داراملا یتھ سانیو پالیسی سازو ساینٹفک رسم خط ناو تھوو تہٕ ییمیُک مصرف اچھن دَگ تُلنہ علاوہ بیٚیہِ کینہہ چھنہ امہ علاوہ چھےٚ بیٚیہِ تہِ کینہہ وجوہات یمن متعلق آیندٕ کٮ۪ن شمارن منز کَتھ سپدِ۔اسہِ تُل دسلابہٕ کِس شمارس منزی رسم خطس متعلق بحثک دَس۔امید چھےٚ زِ اَتھ بحثس منٛز نِن سٲنۍ ادیب تہٕ اُستاد عالمانہٕ اندازس منز حصہٕ۔گۅڈٕ نکۍ سی شمارس منز رسم خطس پٮ۪ٹھ کَتھ کرنُک اکھ وجہ چھُ یہ تہِ أسۍ چھِ مانان زِ تحریر چھےٚ نہ تلفظس تابع بلکہ چھُ تحریری لفظ أچھن ہنز پہچان ییلہ زن بولنہ ینہٕ وول لفظ چُھ کنن ہندس عادتس سٍتۍ تعلق تھاوان۔"نہج"رسالہٕ چھُ تژھِ نثری زبان ردکران یۅسہٕ استعارو مبہم تہٕ ٹھیٹھ عربی،فارسی تہٕ سنسکرت لفظو کھرۍ دار تہٕ ناقابل فہم بناومٕژ آسہِ۔شعرُک حسن چُھ یہ زِ کَتھ ییہِ اشارن ،کناین،استعارن تہٕ علامتن منز وننہٕ تہٕ نثرُک حسن تہٕ مقصد چھُ غیر مبہم تہٕ سیٚدِ سیوٚد کتھ کرنۍ۔
"نہج"رسالہٕ چُھ ادیبن تہٕ پرن والٮ۪ن یہ باور کرُن یژھان زِ یہ روزِ ہر حالتس منز غیر جانبدار تہٕ اتھ منز ییہ علمی تہٕ ادبی معاملن پٮ۪ٹھ کَتھ کرنہٕ۔کانسہ دستار والن یا کانسہِ ہنزِ ذٲتی زندگی منز مداخلت کرٕنۍ آسہِ ناقابل قبول۔یہ روزِ ہرقسمہ چہ دھڑہ بندی ہٕنز مخالفت کران۔سانہِ خاظرٕ چھ سانۍ ادیب،شاعر تہٕ پرن وٲلۍ محترم کانسہِ سٍتۍ اختلافٕچ نوعیت آسہِ صرف علمی تہٕ پنن اختلاف پیش کرنہٕ خٲطرٕ ییہِ شائستہ زبان استعمال کرنہ۔ ادبی رسالہ جاری کرُن تہ سُہ تہِ کاشرزبانۍ منز چُھ گھاٹک سودا۔مگر کینٛژو دوستو چُھ وعدٕ دیتمُت زِ تِم روزن اَتھ گھاٹس منز شریک ۔اسہِ چھےٚ امید زِ تِم دوست کرن نہٕ اسہِ رسالہ کِس معیارس پٮ۪ٹھ سودا کرنہٕ خٲطرٕ مجبور۔
ادبی رسالہٕ چُھ عام لوٗکن بجایہِ ادیبن تہٕ طالب علمن ہندِخاطر۔اسہِ چھےٚ یہ تہِ امید زِ سانہٕ زبانۍ ہندۍ ادیب تہٕ ادب نواز لوٗکھ دِن پننہِ آسنُک ثبوت۔رسالہٕ چُھ تُہند أسۍ چھِ فقط تہند مال تۅہہِ تام واتہٕ ناوَن وٲلۍ۔                 ـ ـ ادارہمشرقی زبانن ہُند مُشرکہ کہ رسمِ خط، مُشترکہ ذخیرۂ الفاظ، مشترکہِ اِملا تہٕ مُشترک اصنافِ سخن چھِ ستو ہتو۰۰۷ ؤرِیو پٮ۪ٹھٕ کٲشرِس ملہِ مِشہِ کلچرس ساروٕی کھۅتہٕ زیادٕ مۅلُل سرمایہِ تہٕ بوش بخشِتھ ہیکۍ مٕتۍ ۔امہِ بوشِچ شناخت کرنٕکہِ بدولتے ہیکہِ سٲنۍ نونسل پننہِ پرٛز نژٕ ہٕندۍۍ بُنیٲدی عناصِر پرٛزنٲوِتھ بلکہِ ہیکہِ نٔو پُی امی شناخٕتکہِ بدولتہٕ شِرک آپراونہٕ یِنس کلچرو ننچہِ ترٛایہِ نشہٕ پانس بچاو تہِ کٔرِتھ۔
میانہِ یتھ کتابہِ اوس زیوٗٹھ ناو یِمن لفطن پٮ۪ٹھ مشتمل
Twenty guidelines for the imporvement of existing kashmiri script and standardisation of its polyglot vocabulary اتھ کتابہِ آو تس ممتاز وایس چانسلر سٕندِ طرفہٕ ناو"مرغوٗب تھیوری"(تہٕ دہن صفحن برابر فور وارڈک صفٕحہ) حصہٕ یسٕنٛزِ نگرانی منز تقریباً اکھ ہتھ۰۰۱ ساینس سکالرسPh.D ڈگری حٲصل کٔرِتھ ہیکۍ مٕتۍ أسۍ۔
معلوم وجوہاتو کِنۍ آیہ نہٕ یہ کتاب ترقی پسند ادیبن ہٕنٛدِٮ۪ن پروردہ چیلن منٛزپزنہٕ پٲٹھۍ زیرِ بحث اننہٕ ویسے درٛاو پوٚتس پوٚز نوٚن ییٚلہِ یژکال تام کلچر اکیڈمی ہُنٛد روحِ روان تہٕ سیکریٹری روٗدمت محمد یوسف ٹینگ صٲب تتھ جلسس منز ژۅیہ پزرس باوتھ کران چھُ ییمہِ جلسُک اہتمام جوٚم یونیورسٹی ہندۍ اردو شُعبن تہٕ رساؔجاودانی میموریل سوسایٹی مٮ۪ے رساایوارڈ دِنہٕ کہِ غرضہ ۹۹۹۱ عس منز کورمُت اوس ۔تتھۍ منز ووٚن ٹینگ صٲبن زِ ییٚلہِ کُلہم کٲشُراملا صوتی Phonaticبناونچ وکالت کرن وٲلۍ ادیب گُروپن مرغوٗب صٲبنِس پرخُلوص اِستدلالس پوٗشِتھ نہ ہٮ۪کنٕچ حقیقت محسوس کٔر أتی کوٚر تِمو سٔمِتھ اتھ نظرِ یس ’دِگوٚش دِبٮ۪ٹر"طریقہ مذکور ٕتھیوری متعلق" ژھۅپہٕ ژۅۍ" پانناونُک فٲصلہٕ۔ ٹینگ صٲب چھِ حیات تِم ہٮ۪کن تمہِ فٲصلٕچ بٮ۪ہتر وٮ۪ژھنے کٔرِتھ۔ مگر تٔتھۍ جلسس منٛز پیش سپدن وٲلۍ یِم تاثرات پتہٕ ڈاکٹر شہاب عنایتن مرغوٗبؔ شناسی ناوٕچ کتاب مرتب کٔرِتھ برونٹھ کُن أنۍ تِہُند مُشتے نموٗنہٕ از خرو ارے حصہ چھُ دۅن بزرگن ہندٮ۪ن لفظن منز پیش۔ مرغوٗب شناسی ہندِس صفحہ ۱۱ ہس پٮ۪ٹھ چھ ِ مرزا عارف صٲبنس خراج عقیدت عنوانس تحت یِم لفظ یژ حوصلہٕ افزا مگر مےٚ چھِ یم اکھ مبالغہ باسان۔ "پروفیسر مرغوٗبؔ صاحب نے اپنی صلاحیتوں کا دوست اور دشمن سے خراجِ عقیدت حاصل کیا۔ آپ کو شعرو شاعری اور ادب و تنقیدمیں بھی امتیازی رتبہ حاصل ہوا۔ آپ کشمیری زبان کی ایک لافانی دین کے مالک بھی ہوۓ۔آپ نے اپنی ماہرانہ اور تخلیقی صلاحیتوں سے کام لیکر مشہور زمانہ"مرغوٗبؔ تھیوری" عطا کی۔ جو رسم الخط اِملا کی
مرغوٗب تھیور ی منز پیش کرنہٕ آمژن سُفارشن ہنز اکھ آوُٹ لاین پیش کرنہٕ برونٹھ بلکہِ تِژھنی اردو سُفارشن ہِندٮ۪ن اصوٗلن ہِنز اکھ آوٹ لاین پروفیسر نارنگ سٕندِ مرتب کٔرۍمتہِ املا نامہٕ کہِ حوالہ برونٹھ تہِ چھٮ۪ے بییہ کینٛژن پختہ کار تہٕ غیر جانبدار قلمکار ن ہِنز راے تہِ ملحوظِ نظر تھونۍ لٲزمی باسان ۔تہنزِ رایہ ہندۍ کٮ۪نہہ اقتباس چھِ امہِ تھیوری ہندِ اردو ترجمہ کہِ اکہِ صفحہٕ سان یِم۔یہ اقتباس آو نِنہ
مرغوٗب شناسی2005 ء
مرتبہ ڈاکٹرشہاب عنایت ملک ناوچہ کتابہِ منزٕہ:
مضمون :مرغوٗب تھیوری (ایک تنقیدی جائزہ) از ممتاز ماہرِ لسانیات پروفیسر نذیر احمد ملک صدرِ شعبہ لسانیات کشمیر یونیورسٹی:صفحہ ۱۷۔
"مرغوٗب تھیوری اولین کتاب ہے جس میں پہلی بار (میری دانست میں) کشمیری زبان کے رسم خط اور املا کے بارے میں سنجیدگی سے توجہ کی گئی ہے اور جس میں کشمیری املا کی معیار بندی اور اس میں روااِملائی انتشار کو دور کرنے کی خاطر اہم تجاویز پیش کی گئی ہیں۔ یہ تجاویز وسیع تر سماجی، تہذیبی، مذہبی اور لسانی تناظر میں پیش کی گئی ہیں۔ ایسا محسوس ہوتا ہے کہ زبان ،تحریر، رسم خط اور املا کے درمیان فرق اور تعلق اور پھر ایک قوم کے وسیع تر ثقافتی ورثے کے ساتھ اُن کے رشتے سے متعلق مصنف کا ذہن بالکل صاف ہے"
یہ دوٚیم اقتباس آو ننہ"کٲشُر اِملا تہٕ امیٛک ارتقا"ناوچہ کتابہِ منٛز (۰۱۰۲)یتھ مصنف چھُ مرحوم سید رسول پونپر
"أسۍ ہٮ۪کو مرغوب صٲبس سٍتۍ اختلاف کٔرِتھ مگر تہنزِ اتھ مۅللہِ کوٗششہِ پتہٕ کُنہِ تِہُند کارفرما خلوص ہٮ۪کو نہٕ نکٲرِتھ تِکیازِ اِملایا کُنہِ زبٲنۍ ہُند رسم خط چھُ أندۍ أندۍ تہِ تہ اندٕ وُنُے۔ یہ تحقیقی ،علمی تہٕ لسٲنی مقالہٕ چھُ مرغوٗب صٲبن تیٚلی لیوٚکھمُت یٔلہِ سُہ پانہٕ، سنٹر فارسنٹرل ایشین سٹیڈیز، مرکزس منز کٲم اوس کران۔ پروفیسر وحیدالدین ملک ٲسۍ کشمیر یونیورسٹی ہٕنٛدۍ وایس چانسلر تہٕ پروفیسر ایس مقبول احمد ٲسۍ امہِ مرکزٕ کۍ ڈایریکٹر ۔تمن تہِ شوٗبہِ ہتھ ہتھ شابش زِ تمو کوٚر مرغوٗب صٲبس کٲشرِ زبانہِ ہٕندِس رسم خطس متعلق یہ موٗلہ اہم مقالہٕ لیکھنُک موقہٕ فراہم۔ ص۔۵۷
یِم اقتباس بییہِ توضیحات آیہِ تمن سنجیدٕ قٲریینن یہ اعتماد ہُرٕ راونہٕ باپتھ پیش کرنہٕ یِمن ماجہِ زٮ۪و پزی اکھ علمی زبان بنان وُچھنٕچ منہِ کامن چھٮ۪ے تہٕ یمن یہ ہوش قٲیم چھُ زِ سٲنۍ کٍتۍ زِٹھۍ عالم قلمکار چھِ غلط صوتی املا ہٕچ شدید بیزاری تہٕ دگ للوان ییمہِ عالمہ گٲمٕتۍ۔ یمن منز خاص کٔرِتھ پروفیسر محی الدین حاجنی، رساجاودانی، میر غلام رسول نازکی تہٕ مرزا عارف پن پننہِ طریقہٕ احتجاج تہِ کران روٗدۍ۔ حاجنی صٲب اوس یہ تام ونان زِ کُرسی ہُند غلط استعمال کٔرِتھ چھِ بٮ۪مار ذہنہٕ وٲلۍ زٕہ ژور ادیب خُدایس تام واو ترٛٲوِتھ نٔوِس نسلس پننہِ ثقافتی کیو علمی میراثہٕ نشہِ ژٹنٕچ کوٗشش کران ۔رساؔ جاودانی اوس تتھ عبوٗری دورس منٛز اکثر نجی محفلن اندر یہ خدشہٕ ظاہر کران زِ یہ ما چھٮ۪ے اسہِ عربی فارسی تہٕ اردو  ہِشو رنگیٖن تہذیبہ واجنٮ۪و زبانو دٔسۍ پھانپھلیمتہِ عالمانہ کٲشرِ نشہِ دوٗر کرنٕچ دٲنستہ کاروایی۔ اکہِ دۅہ لٔگۍ یُتھ ہیوٗ اظہار کران تِم ڈپٹی ڈایریکٹر سکولز مرحوم غلام رسول آزاد نِس جوٚمہِ کِس رہٲیش گاہس پٮ۪ٹھ بعدِ مبارکبادی مٮ۪ے وننہِ (سٲرسیِ عُمرِ  ہایی سکول سطحس پٮ۪ٹھ قٲبل فارسی اردو ٹیچر آسنٕکہِ حیثیتہٕ) زِ فارسی ایم اے ہس منز فرسٹ پوزیشن اننہٕ پتہٕ چھِو توہۍ وۅنۍ کشمیر یونیورسٹی ہٕندۍ گۅڈنٕکۍ فارسی پی ایچ ڈی تہِ بنیمٕتۍ۔ دٔپو توہہ چھے ثقافتی ذمہ دٲری ہُریمژ پٮ۪ٹھ چھِو بانہالہِ پٮ۪ٹھہٕ سرینگری منتقل تہِ گٲمٕتۍ مگر اتھ طوفانِ بدتمیزی یس روٚٹ کرُن چھُنا توہہ خاص فرض باسان مےٚ ووٚنُس تیلہِ ما پزِ ہے توہہِ خوبصورت غزلن ہٕنز کتاب "نیرنگِ غزل" پیش لفظ لیکھنہٕ خٲطرٕ امین کٲملس تہٕ نذرانہٕ پٲٹھۍ بخشی غلام محمدس آیتن تھاوٕنۍ۔ خیرمٮ۪ے ٲس رسا صٲبٕنۍ دگ تہِ حاجنی صٲبنہِ دگہِ سٍتۍ سٍتۍ محسوس کٔرمٕژ ۔بلکہِ ٲسِم میر غلام رسول نازکی صٲبنہِ علم وفضل والہِ سیٖنٕچ سٔنۍ دگ تہٕ عارف صٲبنہِ دگہِ برابر محسوٗس کٔرمٕژ نازکی صٲب چھُ پننس خاص زہر خندس کٲم ہٮ۪تھ بلیٖغ آیہِ پننۍ بِدادٕہ یمن لفظن منز درج تھاوان........(وُچِھو نمروٗد نامہٕ صفحہٕ۶)
عٲلمانہٕ سطحس پٮ۪ٹھ تہٕ عوٲمی سطحس پٮ۪ٹھ بحیثیت ِمجموٗعی ناپسند کرنہٕ آمتہِ غلط صوتی کٲشرِ املاہُک پس منظر تہٕ سیاق و سباق اگر چہِ مزید تفصیلی باوژ ہُند تقاضہٕ کران چھُ مگر أکۍ سٕی مقالس منز ہیکہِ نہٕ تہِ سورُی وٮ۪پتھ۔ یتھ کُن بزرگ عالمن ہندِ حوالہ پٮ۪ٹھہٕ کنہِ اشارٕ کرنہٕ آو۔ خاص کٔرتھ یتھ کُن عارف صٲبن مرغوٗب تھیوری چھپنہ پتہٕ ارداہہِ ؤہرۍ 2000 ٔکس خطس منٛز بڈٕہ خوشامدتہٕ زارہ پارٕہ کران ؤژھِس لاگتھ پژھس یا چیف منسٹرسٕندِس ایڈوایزرمرحوم شفیع شیداصٲبس لٲگِتھ ورگہ پٲٹھۍ سارنیٕ ثقافت شناسَن تہٕ وراثت آشنا شعورٕ والٮ۪ن کٲشرٮ۪ن قلمکارن ٹاکارٕ پٲٹھۍ اردو املاہس نکھٕ روٗزِتھ لفظن ہِنز اٮ۪ٹمالوجی ہُند خیال تھونُک باند باند کوٚرمُت چھُ تِکیازِ کٲشرِس علمی زبان بناونُک اولین فرض چھُ یُہے بنان۔ یہ پس منظر واتناون بہ ییتی نَس اندبرابر کہن ؤرین میٲنس سربراہِ شعبہ کشمیری آسنس دوران مٮ۪ے سٍتۍ اتھ معاملس منز واریہس حدس تام ہمخیال روٗدۍ مٕتس پروفیسر رشید نازکی صٲبنِس أکِس اقتباسس پٮ۪ٹھ۔ یہ اقتباس آو1983 ہس منٛز"کٲشُر املا مسٲیل تہِ حل" عنوانس تحت لٮ۪کھمتہِ تہندِ مضمونہٕ منز کڈنہٕ۔ یِتھہٕ پٲٹھۍ....."کٲشر املا ڈنجہِ تھاونٕچ آیہ نہٕ کانٛہہ کوٗشش کرنہٕ۔ سرکٲرۍ املہن منز اگر چہِ یہ خیال اوس واریہس حدس تام پیشِ پٲٹھۍنظر آمُت تھاونہٕ زِ لفظُک ظٲہری پیکر گژھِ نہٕ بِگرُن مگر یہ روٗد ؤتی تہٕ اکثر دوستو کوٚر اِملہس تحریف کرنُک اکھ باقاعدٕ سلسلہٕ شروٗع تہٕ چونکہِ تِم دوست ٲسۍ تِژھن جاین پٮ۪ٹھ مقرر(براجمان) ییتہِ اشاعتٕکۍ تمام تر موقعہ ٲسۍ۔ یہندِ تحریفک اثر کوٚر تمو تمام ادیبو قبول یِم یِتھٮ۪ن ادارن سٍتۍ کُنہِ نتہٕ کُنہِ رنگہٕ متعلق ٲسۍ۔ یِموتھو اتھ املہس ساینٹفک املا ناو تہٕ رسالس منز چھاپنہٕ خٲطرٕ روٚٹکھٕی نہٕ کٲنسہِ ادیٖبس کانٛہہ تِیٛتھ ادب پارٕ یُس نہٕ أتھۍ(بٮ۪مار ذہنن ہندِس اختراع کٔرۍمٕتس نام نہاد) ساینٹفک املاہس منٛز لیکھِت آسِہے" وۅنۍ أنۍ تون توہۍ پننٮ۪ن ذہنن منز مہاراجہ پرتاپ سنگھ سِندِ وقتہٕ پٮ۪ٹھہٕ از تام ریاست جموں کشمیرٕچ سرکٲرۍ زبان تسلیم کرنہٕ آمٕژ اردو زبان تہٕ پٔر توکھ اتھ منزپیش کرنہٕ آمژن تِژھن سُفارشن ہندۍ کٮ۪نہہ اصول یِم مرغوٗب تھیوری منز پیش کرنہٕ آمژن سُفارشن سٍتۍ واریہس حدس تام رلان چھِ۔ گۅڈٕ یم ٲٹھ اصول تہٕ ژور فکر انگیز جُملہ یِم ترقی اردو بیوروکہِ طرفہٕ پروفیسر گوپی چندنارنگس اتھ ترتیب دیاونہٕ آمتس املانامس منز موجوٗد چھِ۔
۱۔ دنیا کی شایدہی کوئی ترقی یافتہ زبان ہوگی جس کا املا پوری طرح صوتی(Phonatic) ہو۔ حروٗف کی صوتی اقدار سے عدمِ مطابقت کئی زبانوں میں ملتی ہے (ص۔۰۳)
۲۔اردو میں املا کے
مسایل کئی طرح کے ہیں۔ اُن میں سے بعض بنیادی مسایل وہ ہیں جو مستعار(ادھار لئے گئے) الفاظ کی وجہ سے پیدا ہوتے ہیں۔ اردو لفظیات کا امتیازی حصہ عربی فارسی سے ماخوذ ہے۔ ان زبانوں سے آنے والے ہزاروں لفظ اردو میں رچ بس گئے ہیں۔ اور اردو کے اپنے ہو چکے ہیں (ص۔۱۲)
۳۔اردو صوتیات میں ہکار آوازوں کی خاص اہمیت ہے۔ اردو میں اُن کیلئے الگ سے حروف نہیں۔ لیکن اُن کے اظہار کا اطمینان بخش طریقہ موجود ہے۔ (وہ ہیں بھ، پھ، تھ، ٹھ، جھ، چھ، دھ، ڈھ،ڑھ، کھ، گھ) (ص۔۴۲)
۴۔ املانامہ کی سُفارشات اس احساس کے ساتھ مرتب کی گئی ہیں کہ زبان اور اس کے تمام ظواہر کسی واحد ادارے یا اُنجمن کے حکم کے تابع نہیں۔ زبان ایک وسیع تر عمرانیاتی نظام کا حصہ ہے۔ جو عوامی ضرورتوں اور رواج اور چلن سے وجود میں آتا ہے اور جس کی پُشت پر صدیوں کے تاریخی اور لسانی ارتقا کا ہاتھ ہوتا ہے.... کمیٹیاں اور ادارے صرف اتنا کر سکتے ہیں کہ کسی مسئلے کے بارے میں احساس و شعور کو بیدار کردیں۔ اور آگہی کی فضا پیدا کردیں تاکہ انتشار دور ہو۔ (ص۔۵۴)
یہُے رویہ چھُ اسہِ تہِ پانناوُن تہٕ کٲنسہِ فردس بٮ۪مار ذہنُک وننہٕ بجایہِ چھُ گذشتہ ترٛہن ؤرین دوران عوامی سطحس پٮ۪ٹھ خصوصاً ثقافت شناس زِٹھٮ۪ن عٲلمن ہندِس سطحس پٮ۪ٹھ بٮ۪مار لا گدار تہٕ ناپسند قرار دِنہٕ آمُت غلط صوتی املا اسہِ مشترکہ پٲٹھۍ شیرنُک فرض نکھہٕ والُن اتھ سلسلس منٛز اگر مٮ۪ے ع لذیذ بُود حکایت دراز تر گفتم آیہِ تہنزِ دگہِ ہنٛزِ حکایت وٮ۪ژھنٲوِتھ بیان پییہ کرٕنۍ تتھ معذرت منگِتھ کرٕہ بہ مرغوٗب تھیوری چھپنہ پتہٕ اکتٕرٗہۍ وُہرۍ تِم سفٲرشہِ کینژو ارد سُفارشو سان تہندس خدمتس منز پیش امہِ اعترافہٕ سان زِ عملی طور چھےٚ یمن ترٛٮ۪ن دہلٮ۪ن دوران میٛانٮ۪و واریاہو سفارشو مطابق میانہِ تھیوری ہُنٛد ناو ہٮ۪نہٕ ورٲے عملی طور اکھ خۅشگوار تبدیلی آمٕژ۔ نہ صرف چھُ بیشتر عربی فارسی لفظن ہُند مٔنزِم عین (ع Medial)بحال گومُت بلکہِ چھ پوٚتس تہِ ع حرف بحال کرنُک رحجان ہُریومُت تی باقی واریاہن معاملن منٛز تہِ۔ بہر حال بہ کرٕہ وۅنۍ سیٚدِ سیود کٮ۪نہہ سُفارشہِ صرف تہٕ صرف کٲشُر املا صٮ۪حتمند بییہ قبولِ عام پراون وول (Public friendly)بناونہٕ باپتھ اکہِ سادٕہ تہٕ نوِترتیٖبہٕ سان پیش۔ مگر گۅڈٕ تھاووکھ اردو املا نامس منز اولیت دِنہٕ آمتۍ ٲٹھ اصول تہِ زیرِ نظر یمن متعلق لیکھنہٕ چھُ آمُت۔
"سفارشات پیش کرتے ہوۓ ہمیں مندرجہ ذیل رہنما اصول سامنے رہے ہیں۔
۱۔صحتِ املا کے جو اصول اب تک سامنے آچکے ہیں اور محتاط اہلِ قلم کے ہاں جن پر عمل بھی ہورہا ہے۔ اُن کو علمی، صوتی اور لسانیاتی نظر سے پرکھاجائے اور ساینٹفک طور پر منضبط و منظم کرکے پیش کیا جائے۔
۲۔ اردو کے صدیوں کے چلن اور رواج کو پوری اہمیت دی جائے اور استعمال ِعام کی روشنی میں ترجیحی صورتوں کا تعین کیا جائے ۔
۳۔املا میں کوئی تبدیلی ایسی تجویز نہ کی جائے جو اردو کی علمی میراث، اُسکی تاریخ ،مزاج اور سماجی ضرورتوں کے نقطہ نظر سے نا قابلِ عمل ہو۔
۴۔عربی فارسی سے ماخوذاردو کے ہم آوازلفظ ہماری لسانی میراث کا جُز و بن چُکے ہیں ۔انہیں کی بدولت ہزاروں الفاظ کی بیش بہا دولت ہمیں ودیعت ہوئی ہے۔ جو ہماری زبان کا جز ولاینفک ہے۔ اُس سرمائے کا تحفظ ہمارا فرض ہے۔
۵۔ عربی کے جو مرکبات ،عبارتیں یا مکمل اجزاء اردو میں مستعمل ہیں۔ انہیں اصل کی طرح لکھنا چاہئے اُن پر اردو املا کے اصولوں کا اطلاق نہ ہونا چاہئے۔
۶۔ املا کے اصولوں کا تعین کرتے ہوئے وسیع تر عام زبان پر نظرر کھی گئی ہے۔ محض شعری زبان پر نہیں۔
۷۔جہاں مروجہ قاعدوں سے کوئی مدد نہیں ملی یا املائی انتشار حد سے بڑھا ہوا ہے وہاں معیاری تلفظ کی پیروی پر اصرار کیا گیا۔ معیاری تلفظ کو بنیاد بنانے سے ایسے بہت سے مسائل آسانی سے حل ہو سکتے ہیں۔
۸۔سفارشات کو پیش کرنے میں قدیم علم ہجا سے بھی مدد لی گئی اور جدید صوتیات وسماجی لسانیات سے بھی۔
یقینا ہٮ۪کن یِم رہنما اصول اسہِ تہِ کٲشُر اِملا شیرنَس تہٕ صٮ۪حتمند بناونس منز وَتہٕ ہاوٕکۍ بٔنِتھ۔ اگر أسۍ تہِ کاشرِ علاوٕ بییہ اکھ زٕہ مشرقی زبانہ زانن والٮ۪ن لسٲنی مٲہرن تہٕ ثقافت شناسن پٮ۪ٹھ مشتمل اکھ املا کمیٹی قٲیم کرنٲوِتھ ہٮ۪کو تہٕ تتھ کمیٹی منز بحث براۓ بحث کرن والٮ۪و نیٖم حکیمو تہٕ بُزِا خفشو (کانسہِ با اثرممبرس خواہ مخواہ تٲیید کران کلہٕ ألراوان والٮ۪و) ورٲے Time boundکٲم پشرٲوِتھ ہیکو تیلہِ ہٮ۪کن تِم ممبر یا سۅکمیٹی درجِ ذیل سُفٲرشہِ یکدم قبول یا ترمیم کٔرِتھ۔
وما علینا الیٰ البلاغ المبین
سفُارشہٕ چھےٚ پیشِ خدمت۔
۱۔پرٛتھ لفظس منز عین "ع" حرف بحال تھاوُن خواہ سُہ لفظُک گۅڈنیُک حرف ٲسِن مثلاً عجیب، عظیم، عید تہٕ عٲدی یا سُہ لفظُک مٔنزِم حرف ٲسِن۔ مثلاً معموٗلی، معلوم، تعلیم، یا شعوٗر تہٕ خواہ سُہ "ع"لفظُک ٲخری حرف ٲسِن مثلاً شمع، طمع، شروٗع، تہٕ مصرع۔ عربی تہٕ فارسی آگرو پٮ۪ٹھ پہہ رٔٹۍ مٕتٮ۪و یِتھٮ۪و ساروٕی لفظوچھے سٲنۍ ماجہِ زٮ۪و شوٗبِدار تہٕ مہذب زبانن منز شٲمل کٔرمٕژ یتھ أسۍ انکار ہٮ۪کو نہٕ کٔرِتھ ۔
۲۔ پرٛتھ لفظس پوٚتُس ینہٕ وول ہاے خفی یا ہاے مختفی گژِھ بہرحال لٮ۪کھنہٕ یُن مثلاً۔ بندٕہ سٔجدٕہ، وعدٕہ، تہٕ علاوٕہ یُتھ ہاے خفی مچھِ ترٛاونس تہٕ ترک کرنس چھُنہٕ کانٛہہ علمی جواز ما سواے اکھ ذہنی اِنتشار۔ Mental Conflictیُس پٲنۍ پانے Resolveدوٗر ہٮ۪کہِ سپدِتھ اگر أسۍ پردہ، زیادٕہ تہٕ خواہ مخواہ ہِوٮ۪ن لفظن پوٚتس ٹاکارٕہ باسن وول ہاے خفی تِتھٮ۪و ساسہٕ بدٮ۪و عربی فارسی ،اردو بلکہ خود کٲشرٮ۪و لفظو نشہِ مختلف زانوکھ نہٕ یم یہ حرف ترٛاونُک ہرگز روادار ہٮ۪کن نہٕ بٔنِتھ مثلاً۔ مکہ، مدینہٕ، درجہٕ، جلسہٕ۔ کُشتہ، حصہٕ، کعبہٕ، طریقہٕ، ۂدیہ تہٕ قبیٖلہٕ بیترِ ۔کُس کرِ حماقت یمن لفظن ہاے خفی ورٲے یتھہٕ پٲٹھۍ لیکھنٕچ مکٕ، مدینٕ، درجٕ، کُشتٕ، حصٕ، کعبٕ ،طریقٕ، ۂدیٕ تہٕ قبیٖلٕ بلکہِ پزِیہ کتھ محسوٗس کرٕنۍ زِ امہِ قبیلہٕ کٮ۪ن سارنیٕ لفظن چھٮ۪ے عربی فارسی تہٕ اردو وس منز ٲخری حرف (ہ)ہاے خفی حرفُک ماقبل آسنہٕ کِنۍ زبر پرنہٕ یوان تہٕ سۅے زبر چھٮ۪ے ٹھیٹھ کٲشرِ تلفظ خٲطرٕ (-ٕ)کٲشرِ زیر بنان یۅسہٕ ٹھیٹھ کٲشرٮ۪ن لفظن منز تہِ لاگنۍ پزِ مثلاً۔ زٕہ، ژٕہ، بہٕ، تہٕ، وُلٹہٕ، کھُلہٕ ڈلہٕ، ادٕہ، وُزٕہ، لاوٕہ، یاوٕہ، گرٛاوٕہ، بیترِ۔ البتہ یِمن لفظن ہِندِس ٲخری حرفس (یعنی ہاے خفی کِس ماقبل حرفس) تلہٕ کنہِ کٲشرِ زیرِ بدلہٕ عام زیر پرنٕچ ضرورت باسہِ تمن پتہٕ کنہِ پزنہِ الگ پٲٹھۍ( ہاے خفی (ہ) ٹاکارٕ آیہِ لاگُن۔ مثلاً۔ پرِ، نژِ، ودِ لفظن منز ووں گو رٔلِتھ ہاے خفی کِس ماقبل حرفس تلہٕ کنہِ زیرگژھنہ کانٛہہ حرج کرنۍ مثلاً۔ انہِ، دپہِ، تولہِ، گیلہِ، اسہِ ،پکہِ، دروکہِ، پھٹہِ، ژٹہِ بیترِ۔
۳۔تنوین چھِ عربی ابجدس پٮ۪ٹھ(ڈبل اعراب) دُزبر، دُزیر تہٕ دُپیش لاگنہٕ سٍتۍ نوٗنٕچ آواز بارسس اننس ونان مگر اردووس تہٕ کٲشرس منز چھِ فقط دُزبر وٲلۍ واریاہ لفظ ورتاونہٕ یوان ۔تِم پزن اسہِ تہِ اردو والٮ۪ن ہندۍ پٲٹھۍ اصل شکلہِ منزٕی ورتاوٕنۍ مثلا یُہے لفظ، مثلاً۔ تقریباً، نِسبتاً، حقیقتاً، اِرادتاً،واقعاً، یقینا،عادتاً، فوراً، اِشارتاً، کنایتاً تہٕ وقتاً فوقتاً۔ا تھ سلسلس منز چھٮ۪ے املا نامٕچ یہ عبارت تہِ قابلِ توجہ باسان ’اردو میں عربی کے ایسے کئی لفظ استعمال ہوتے ہیں جن پر دو زبر آتے ہیں جیسے فوراً عموماً، خصوصاً، وقتاً فوقتاً، اتفاقاً، تنوین اردو املا کا حصہ بن چکی ہے۔ اسلئے اسے بدلنا مناسب نہیں ۔چنانچہ فوراً کو فورن لکھنے کی سفارش نہیں کی جاسکتی۔ (املانامہ ص ۶۵)
۴۔اردو آوازن ہٕنٛدِ حوالہٕ چھٮ۪ے ابجدس باڑو ہُرراونہٕ خٲطرٕ کہن (۱۱) حرفن مصمتن) ہنزہ آوازٕ ہکٲری بناونہٕ رٔنگۍ دُچشمی بناونہٕ آمژٕ مثلاً۔ ب پتہٕ بھ، پ پتہٕ پھ، یتھے پٲٹھۍ تھ ٹھ، جھ، چھ، دھ، ڈھ، ڑھ، کھ، تہٕ گھ۔
کٲشرس اندر ٲسۍ أکِس تجربٲتی دورس منٛز بِلا جواز (Pick and choose)ژٲر کٔرِتھ بھ، جھ، دھ، ڈھ، ڑھ، تہٕ گھ خٲرج کرنہٕ آمٕتۍ یم گژھن بحال کرنہٕ یِنۍ۔یُتھ زن اردووٕکۍ پٲٹھۍ کٲشرس منز تہِ سنسکرت آگرن کُن اشارہ کرن وٲلۍ یتھۍ درجن وادٕہ لفظ مسخ گژھنہٕ نشہِ بٔچِتھ ہٮ۪کن مثلاً بھگوان، بھارت، بھدرواہ، بھروسہٕ، مہاتما بدُھ، مہاتما گاندھی، دۅدھ، علی گڈھ، گھرٕہ گھٔر، پڑھٲیی ،گھنٹہ ،جھگڑٕہ تہٕ سمجھوتہٕ ۔ کٲشرس منٛز چھٮ۪ے کہو اُردو ہکٲری حرفو علاوٕ مخصوص (محض کٲشرِ) ہکٲرۍ آواز "ژ" ژے حرفس سٍتۍ وابستہٕ"ژھ" آواز۔ یہ رلٲوِتھ بہہ وے ہکٲرۍ آوازٕ حسبِ ضرورت ورتاونہٕ سٍتۍ چھٮ۪ے سانہِ ماجہِ زٮ۪وِ ہنز سۅعِلمی زبان بننٕچ آش ڈنجہِ روزان یۅسہٕ اتھ برصغیرچن اکثر زبانن مقابلہٕ وسیع تر صوتی نظام تہٕ Delicate vowel and semi vowel systemحصہٕ ینہٕ کِنۍ باگنۍ آمژ چھٮ۪ے۔ اکثر لوٗکھ چھِ اتھ بختاوٲری تحت کٲشرِ خٲطرٕ ژٔرۍ آوازٕ نشانہٕ لاگنٕچ ضرورت نظر انداز کران۔
۵۔کٲشرس منز چھُ ت تہٕ ک ہوٮ۪ن حرفن پٮ۪ٹھ اند واتن والٮ۪ن عربی فارسی لفظن مُڈٕہ کٲشُر تلفظ وۅتلاونُک رحجان تہِ چنانچہِ چھُ یتھٮ۪ن ٲخری حرفن ہکٲری آیہِ بولنُک تہٕ دچشمی آیہ لٮ۪کھنُک وٮ۪وہار (محض عبوری ٲسِتھ )مستقل زاننہٕ یوان ۔بٮ۪ہتر گیوو یہ عبوری وٮ۪وہار مُچھِ تراوُن تہٕ مستقل وٮ۪وہارس تحت یِتھۍ ساسہٕ بٔدۍلفظ عربی فارسی تہٕ اردو انہارے عٲلمانہٕ تلفظس تحت ڈنجہِ تھاوٕنۍ مثلاً عزت، عظمت، عداوت، محبت، حکایت، قیامت، خصلت، یا پاک چالاک، پوشاک، خۅراک، تہٕ سلوک بیتر۔ اگریتھٮ۪ن لفظن ہُنٛد مستقل وٮ۪وہار مُڈٕہ سطحس پٮ۪ٹھ تہِ سرٕہ کرُن آسہِ تیلہِ وُچھو یتھٮ۪ن صیغن ہُند انہار مثلاً گۅڈنکہِ ت والہِ لفظٕکہِ تہٕ گۅڈنکہِ ک والہِ لفظٕکہِ حوالہٕ(۱) عزتس، عزتہٕ وٲلس، بے عزتی، ذی عزت، (ب) ذاتِ پاکس ،قرآن پاکُک، پاک و صاف، پاکیزہ، پاکباز، کٔشیرِ ہندۍ ممتاز مٲہرِ لسانیات صدر شعبہ اردو کشمیر یونیورسٹی پروفیسر نذیر احمد ملکن چھُ ۳۹۹۱ٔ دوران چھاپمژ"کشمیری سرمایۂ الفاظ کے سر چشمے" ناوچہِ کتابہِ منز اتھ کٲشرِس رحجانس کُن یتھہٕ پٲٹھۍ اِشار ٕہ کوٚرمُت ’کشمیری میں لفظ کے آخرمیں مسموع غیر منفوس بندشی مصمتے کو منفوس بنانے کا رحجان ملتاہے۔ اسلیے ایسے تمام عربی فارسی الفاظ جن کے آخر میں غیر مسموع غیر منفوس بندشی کا استعمال ہے۔ کشمیری میں دخیل ہونے کے بعد منفوسیت کے ساتھ استعمال ہوتے ہیں چند مثالیں درج ِذیل ہیں
مثلاً۔
علامت، علامتھ، قیامت، قیامتھ، شک، شکھ، پاک، پاکھ وغیرہ۔
لیکن یہ الفاظ جب مختلف حالتوں اور کیفیتوں(cases)میں استعمال ہوتے ہیں توا ُن کی منفوسیت غایب ہو جاتی ہے۔ مثلاً قیامتس، شکس، پاکی وغیرہ۔
۶۔عربی فارسی اسمن ہندٮ۪ن بنیمتٮ۪ن اسم فاعلن کاشرس منزورتاون وزِ چھُ یہ رحجان تہِ عام باسان زِ بطورِ دویم حرف تمن منزیِنہٕ وٲلس ألفس چھُ زیوٗٹھ امالہٕ یا کٲشُر مد لاگنہٕ یوان۔ مثلاً۔ عٲلِم، ظٲلِم، شٲعِر، کٲسِب، قٲتِل تہٕ پہہ أنۍ مٕتٮ۪ن عربی فارسی اسمن تہِ چھِ ألفس پٮ۪ٹھ یہ نشانہٕ کٲشرِ تلفظہٕ خٲطرٕ لاگنہٕ یوان ۔مثلاً اسم صفتن، قٲبِل، نٲقِص، زٲیدِ سٲلِم، ثٲبت، حٲضر، بیترِ۔ امہِ آوازِ نشانُک ورتاو چھُ اکھ تدریسی ضرورت زانُن یہ چھٮ۪ے بیٛاکھ کتھ زِ جدید دورٕکۍ اکثر مشہور شٲعر چھِ پنٕنۍ تخلص ہمیشہٕ امہِ علاوٕ ہ ۰۱مالہٕ ورٲے استعمال کران آمٕتۍ مثلاً۔ فٲضل،نٲدِم، کٲمِل، رٲہی، شٲہِد، عٲزِم تہٕ نٲظِر بیترِ حالانکہِ کلاس روٗمس منٛز چھُ امیٛک ورتاو لٲزمی From learnability point of viewیہ ورتاوفکرِ تارنہٕ پتہٕ چھُ طالب علمن یُتی احساس بصری پرسٮ۪پشنس تحت کٲفی زِ تِم چھِ تمہِ وقتہٕ یِتھۍ سٲری لفظ کٲشرۍ پٲٹھۍ پران یا لیکھان فارسی یا اردو پٲٹھۍ نہٕ کینہہ۔ سفارش چھٮ۪ے کرنہٕ یوان زِ درجنہٕ وادٕہ عربی فارسی لفظن ہُند حلیہ مسخ نہ گژھنہ دِنہٕ سببہٕ تہٕ تہند بین اللسانی حُلیہ ڈنجہِ تھونہٕ سببہٕ گژھ امہِ آوازٕنشانُک یا علامٔژ ہُند ورتاو بطورِ دویم حرف یِنہٕ والہِ الفٕکی پٲٹھۍ بطورِ دوٚیم حرف یِنہٕ وٲلس بٔڈِس یٔیس یعنے یاے مجہول (ے) پٮ۪ٹھ تہِ ورتانہٕ یُن تہٕ کرنہِ سٍتۍ پکہِ کٲشرِس علمی زبان بناونُک بیاکھ قدم تہِ برونٹھ کُن تہٕ یمن لفظن ہند مانوس حلیہ تہِ روزِ بحال مثلاً۔ غٲب تہٕ گٲب رد کٔرِتھ غَیب لیکھنہٕ سٍتۍ امہِ اصوٗلہٕ مطٲبق یم سٲری لفظ، عَیب، غیَب، غَیر، خیَر، خیَرات، حیَرت، حیَران، ویَران، پیدٲیش، غیَرت، عیَنک، قَید، فیَصلہٕ، فیَض، پیَغام، پیَغمبر، پیَداوار، لیَل، میَلہٕ، ہیَبت، غیَبت، عیَش، میَدان، بغیَر ،وغیَرہ،
مرغوٗب تھیوری منز پیش کرنہٕ آمژن سارنےٕ سُفٲرشن ہیٚکہِ نہٕ یتھ أکۍ سیٕ مقالس منز احاطہٕ سپدِتھ تِمن کُن اِشارٕہ کرن وٲلۍ تھیوری ہندۍ ٲخری زٕہ صفحہٕ ہاون امین کٲمل صٲبنہِ تہٕ رحمان رٲہی صٲبنہِ املاہُک قابلِ ترمیم انہار ۔تِم صفحہٕ وُچھِتھ تہِ ہیکہِ بنن واجِنۍ املاکمیٹی منٲسب اقدام تُلِتھ۔ وں گو یمن ژورن خاص کٲشرٮ۪ن آوازن عشٲیی کمیٹی ہندِ وقتہٕ پٮ۪ٹھے واو تہٕ ییے حرفن ہنز ذیلی شکل دِنہ چھٮ۪ے آمٕژ تہنزن شکلن تہٕ ورتاون چھٮ۪ے تِژھ ترمیم کرٕنۍ زِ تِم تہِ یِن بنُیادی ترٛن عربی اعرابن فتحہ کسرہ، ضمہ یا فارسی پٲٹھۍ زبر، زیر، تہٕ پیش اعرابن ہندۍ پٲٹھۍ متعلقہٕ حرفس تلہٕ کنہِ تہِ پٮ۪ٹھ کنہِ لاگنہٕ امہِ سٍتۍتہِ بنہِ کٲشرِ زبان علمی زبان بناونس منز مزید آسٲنی۔ مٮ۪ے چھٮ۪ے امہِ حوالہ مزید ژور سفٲرشہٕ اہلِ نظر ہمزبانن یتھہٕ پٲٹھۍ آیتن تھاوِمژٕ ع۔ گرقبول اُفتدزہے عزو شرف۔
۷۔پیش قبیٖلُک اکھ کٲشر آوازٕہ نشانہٕ چھُ گول واو(ۅ) امہِ کی حوالہ اوس مرحوم پروفیسر حاجنی مقامی پراگریسوادیبن تبرا پٔرِتھ ونان یِمو(یِتھٮ۪و تِتھٮ۪و) پوو( نعوذ باللہ) خدایہِ سٕندِس ناوس تہِ واو" خۅدا" لیکھت، بہٕ اوسس بہٕ آں علم و فضل حٲجنی صٲب تمِن ادیبن پوٗشِتھ نہ ہیکنس سنان یمن سٍتۍ سُہ کلچرل اکیڈمی منز اکثر مٹینگن اندر شٲمل روٗزِتھ کاروٲیی ین دستخط تہِ دِوان اوس کٔرِتھ مگر صوتی اِملاہس عملی طور کانہہ ترمیم پیش اوسنہٕ کران۔ پتہٕ ییٚلہِ مٮ۪ے اتھ واو شکلہِ بدلاونُک تصور مرغوٗب تھیوری منٛز پیش کوٚر واریاہن زبٲنۍ ہٕندٮ۪ن ژُکۍ درن تہٕ خیر خواہن سپٕز شادمٲنی مگر میانہِ پیش کرمژِ ترمیمی علامٔژ ہُند (Modified dicrictical mark ) ہُندورتاو روٗد برابر وُنس تام تِتھٮ۪ن جُراتمند مخلص قدردانن ہنزٕ وتہٕ وُچھان یِم صرِف خدا تہٕ قرآن ہِوۍ مقدس لفظ آگر لفظن نکھٕ تھوہن نہٕ بلکہِ ہتہٕ بدٮ۪ن لفظن ہُند ٹھیٹھ کٲشر تلفظ تہِ کُنہِ تردد ورٲے یقینی بناوہن مثلاً متعلقہ حرفس بُتھِ (ۅ) لاگنہٕ ورٲے متعلقہ حرفن پٮ۪ٹھ بلکل پیشٕکۍ پٲٹھۍ امیٛک ژھۅچرٕ نشانہٕ (o) لاگنہٕ سٍتۍ مثلاً۔
خۅدایہِ بدلہٕ خدا قۅران بدلہٕ قرآن گۅلاب بدلہٕ گُلاب لیٖکھِتۍ
قۅربان بدلہٕ قُربان پۅختہ بدلہٕ پختہٕ تہ ٕ مۅختہٕ بدلہ مختہٕ لیٖکھِتۍ
مۅحبتھ بدلہٕ مُحبت سۅرمہٕ بدلہٕ سُرمہٕ تہ ٕ نۅسخہٕ بدلہٕ نُسخہٕ لیٖکھِتۍ
غۅلام بدلہٕ غُلام نۅقصان بدلہٕ نُقصان تہٕ مۅردٕ بدلہٕ مُردٕہ لیٖکھِتۍ
قۅررتھ بدلہٕ قُدرت مۅرتد بدلہٕ مُرتد تہٕ مۅقدم بدلہٕ مُقدم لیٖکھِتۍ
خۅش بدلہٕ خوش قۅوتھ بدلہٕ قوت تہٕ نۅقص بدلہٕ نقص لیٖکھِتۍ
مۅحتاج بدلہٕ محتاج مۅہیا بدلہٕ مُہیا تہٕ مۅحرک بدلہٕ محرک لیٖکھِتۍ
ظۅن بدلہٕ ظُن رۅحجان بدلہٕ رُحجان تہٕ رۅخ بدلہٕ رُخ لیٖکھِتۍ
شۅلہٕ بدلہٕ شُعلہٕ گۅناہ بدلہٕ گُناہ تہٕ وۅبال بدلہٕ وبال لیٖکھِتۍ
خۅراکھ بدلہٕ خوراک نۅسخہٕ بدلہٕ نسخہٕ تہٕ سۅنہٲرۍ بدلہٕ سُنہٲرۍ لیٖکھِتۍ
روایتی پیشس لٔٹ ژٔٹِتھ یہ ژھۅچرُک نشانہٕ ورتاوُن یوٗتاہ سہل چھ تِیوٗتی چھُ مُتعقہ حرفس پٮ۪ٹھ لاگنہٕ کِنۍ سانیٹفُک تہِ زہے نصیب۔ امہِ ہ کہِ ورتاوٕ سٍتۍ بچن سنکر تہٕ آگر وٲلۍ درجن وادٕ لفظ تہِ مثلاً۔
سۅکھ بدلہٕ سُکھ دۅکھ بدلہٕ دُکھ تہٕ دۅد بدلہٕ دودھ لیٖکھِتۍ
گۅڈٕ بدلہٕ گُڈ وۅش بدلہٕ وُش تہٕ مۅٹھ بدلہٕ مُٹھ لیٖکھِتۍ
مۅل بدلہٕ مُل کۅل بدلہٕ کُل تہٕ وۅپدن بدلہٕ وُپدُن لیٖکھِتۍ
۸۔سُفٲرش چھٮ۪ے کرنہٕ یِوان زِ یتھہٕ پٲٹھۍ گول واوُک ژھۅچر ترمیم کٔرِتھ پیشٕکۍ پٲٹھۍ متعلقہ حرفس پٮ۪ٹھ کنہِ لاگُن پزِ تِتھے پٲٹھۍ پززیر قبیٖلٕچ گول یے یا دٮ۪دٕہ ییے تہِ زیرِ ہِندۍ پٲٹھۍ متعلقہ حرفس تلہٕ کنہِ لاگٕنۍ مثلا۔ نٮ۪ماز، وٮ۪قار، تہٕ وٮ۪داکھ لیٖکھِتۍ یا چٮ۪وان ،کھٮ۪وان تہٕ گٮ۪وان یا مٮ۪ے ،ژٮ۪ے، لیکھِتۍ یا صحٮ۪ت ،نعٮ۪مت، حٮ۪کمت، تہٕ مٮ۪ہربان ہِوۍ لفظ لیٖکھِتۍ بلکہِ انگریزۍ لفظ تہِ اٮ۪جنڈا، اِکٹر، بٮ۪لٹ، تہٕ اٮ۪ڈِٹ لیٖکھتۍ ۔
۹۔ییے قبیٖلٕچ بیٛاکھ علامت تہِ پزِ"ے" بدلہٕ تلہٕ کنہِ یژٕی۔ٚ علامت بنٲوِتھ زیرِہٕنٛدۍ پٲٹھۍ متعلقہ حرفس تلہٕ کنہِ ورتاوٕنۍ تہٕ عربی فارسی لفظن ہندۍ ع، ح، تہٕ خ حرٕف وٲلۍ لفظ اصلی صورتس منزٕی ورتاوٕنۍ مثلاً۔
۱۔ ایتقاد بدلہٕ اعتقاد ایتماد بدلہٕ اعتماد تہٕ ایلان بدلہٕ اعلان لیٖکھِتۍ
ایتراض بدلہٕ اعتراض ایتبار بدلہٕ اعتبار تہٕ ایتراف بدلہٕ اعتراف لیٖکھِتۍ
ب۔ ایٚحساس بدلہٕ احساس ایٚحسان بدلہٕ احسان تہٕ ایحتیاط بدلہٕ احتیاط لیٖکھِتۍ
ایٚحترام بدلہٕ احترام ایٚحتمال بدلہٕ احتمال تہٕ ایحتجاج بدلہٕ احتجاج لیٖکھِتۍ
ج۔ ایٚخلاص بدلہٕ اخلاص ایٚخلاق بدلہٕ اخلاق تہٕ ایٚختیار بدلہٕ اختیار لیٖکھِتۍ
ایٚختلاف بدلہٕ اختلاف ایٚختتام بدلہٕ اختتام تہٕ ایٚختصار بدلہٕ اختصار لیٖکھِتۍ
ژھۅٹہِ قبیلچہِ یِم علامژ پٮ۪ن صرِف پرایمری کلاسن منز مُبتدین ہٕندِ خٲطرٕ ورتاونہِ پتہٕ کرِ تہُند پرسٮ۪پشن تہٕ کٲشُر تلفُظُک احساس تمن یمو نِشہِ بے نیاز ۔
۰۱۔ابجد کہِ حسابہٕ لۅکٹہِ ییُک یا یاے معروفُک اوٚڈ’ۍ‘یتھ أسۍ تالٕر تہِ ونان چھِ تمیٛک ورتاو تہِ چھُ محتاط پٲٹھۍ کرُن لٲزمی۔ امیٛک یُس غلط ورتاو تجربٲتی دورٕ پٮ۪ٹھہٕ از تام سپُدسُہ پزِ فوراً ترک کرُن تہِ زن گو’ۍ‘ گژِھنہٕ کُنہِ لفظس منز باگ لاگنہٕ یِنۍ مثلاً۔ دُنیا پزِ نہٕ دُنۍیا ہ بنیاد۔ پزِنہٕ بُنۍ یاد تکیہ پزِنہٕ تٔکۍ یہ ذریعہ پزِ نہٕ ذرۍ یہ بلکہ پزِنہٕ بٔلۍ کہِ، کلمہٕ پزِ نہٕ کٔلۍ مہٕ،خصوصیت پزِنہٕ خصوصۍ یتھ تہٕ فٔر یاد پزِنہٕ فرۍیاد لیکھُن۔
۱۱۔تالرِہِندۍپٲٹھۍ پزنہِ ژھوٚٹہِ واوچ علامت تہِ کُنہِ لفظس منز باگ لاگٕنۍ۔ اگر بی اے تہ ایم اے بنن وٲلۍ جوان سسٹر لنگویجن ہُند Know howتہِ لٲزمی زانان آسن تیلہِ پزِ نہٕ یمن (علامت صرِف [L: 95]ٚ علامت بنٲوِتھ ورتاونس غفلت کرٕنۍ۔ تہِ زن گو ابتدٲیی کلاسن منٛز کٲشرِ تلفظ تہٕ لہجہ خٲطرٕ ہٮ۪کو أسۍ اوٚصوٗل بدلہٕٚاصول، روٚسول بدلہٕ رٚسول، حوٚضور بدلہٕ حٚضور حوٚکومتھ بدلہٕ حٚکومت ،عوٚبور بد لہٕ عٚبوٗر تہٕ عوٚمومن بدلہٕ عٚموماً لیٖکھِتۍ ۔یِتھۍ آوازٕ نِشانہٕ چھِ صرف مُبتدی ین یا لۅکٹٮ۪ن beginnersطٲلب علمن ہندِ خٲطرٕ ضرورت تِکیازِ یتھٕ پٲٹھۍ عربن قرآنِ شریف پرنس زیر زبر پیش لاگنٕچ ضروت چھنہٕ پٮ۪وان تِم چھِ یم اعراب صرف عجمین ہندِ خٲطرٕ روازانان ۔تِتھے پٲٹھۍ ہیٚکہِ پرسٮ۪پشن درنہٕ پتہٕ یژھ پرٛتھ علامت تہِ مُچھِ ترٛاونہٕ یتھ أتی ہیکون بالغن ہندِ خٲطرٕ پرٛتھ عربی فارسی تہٕ اردو لفظ وۅزُ م دِنہٕ ینچہِ شُخر گُذاری سان تِہندی پٲٹھۍ یا تِہندِس مقرر کٔرمتس ہیجلس نکھٕ ورتٲوِتھ۔
۲۱۔ ژھوٹہِ پیشچہِ ( -ٚ) علامٔژ ہِندۍ پٲٹھۍ چھٮ۪ے یہے علامت اُلٹاوِتھ خاص پٲٹھۍ (رے)(ر) تہٕ ییے(ے) حرف دۅگناونہٕ خٲطرٕ تشدید ہِنزکٲم دِوان یہ پزِ بطورِ علامت امہِ خٲطرٕ مُشخص کرٕنۍ مثلاً برٛور، پرٛار، کرٛال، کرٛول، (ب) بیوٛل، میٚژ ،نیٛاے بیترِ۔
بہر حال یم کٮ۪نہہ گایڈ لاینہٕ ثقافتی شعور تھون والٮ۪ن ہمزبانن آیتن تھٲوِتھ کرٕ بہٕ مرغوٗب تھیوری ہِندۍ ٲخری زٕہ صفحہ تہِ تُہندِس خدمتس منز سنجیدٕہ توجہ خٲطرٕہ پیش۔

تٔعلیم، تٔعریف، عیب، عبوٗر،قٲعدٕہ
واقعہٕ، جماعت، شفاعت، مٮ۪عمار، تعداد
نعت، شعر، معاملہٕ، معلوٗم، معبوٗد

P.11/12

            تٲلیٖم، تٲریٖف، عٲب، عوٚبوٗر، قٲیدٕہ
واقہٕ، جماتھ، شفاتھ، میمار، تیداد
ناتھ، شار، ماملہٕ، مولوٗم، موبوٗد

دھرم، دھیان، گھرٕہ، گھنٹہٕ،بھگوان
پرٛتھ، بنُیٲدی، بامعنے، مثلاً، یہے


P.14

درم، دیان، گرٕہ، گنٹہٕ، بگوان

پرٮ۪تھ، بُنۍیٲدی، بامانے، مثلن، یہوٚے


عیَش، عیَنک، غیَبت، ہیَبت
پیغام، حیرَان، ویَران، ویرَاگ

P.22/23


عٲش، عٲنکھ، غٲبتھ، ہٲبتھ

پٲغام، حٲران، وٲران، وٲراگ

حٚکوٗمت ، سٚلوٗک،وٚجوٗد، ضٚرورت
شعوٗر، سٚکون، قبوٗل، حضوٗر

P.37

حوٚکوٗمتھ، سوٚلوٗکھ، ووٚجوٗد، ضوٚروٗرتھ
شوعور، سوٚکوٗن، قوٚبوٗل، حوٚضوٗر

خدا، قُدرت، قربان ،غلام
ہُنر، نُکتہٕ، شرمہٕ، ؤزُم، گردٕہ
احسااعراب اچھرن منز شامل کرنچ کانہہ روایت۔تکیازِ اعراب چھ اتھ املاہس منز سٮ۪ٹھاہ اختیاری۔یم چھِنہ لفظن ہندۍ حصہ یتھہ پاٹھۍ زَن اچھر چھِ۔یہ کتھ چھیہ سٮ۪ٹھاہ اہم زِ اعراب آے سٮ۪ٹھاہ ژیرۍ ایجاد کرنہ تہ تمن ہند ورتاو رود سٮ۪ٹھاہ محدود۔اعراب پییۍ قرآن شریف کس صحیح پھورکس مسلس سٍتۍ تھنہ۔چونکہ اتھ رسم الخطس منز ٲسۍ نہ واول ظاہر کرنہ یوان (خاص کر ژھوٹۍ واول)لہذا اوس مذہبی متن صحیح پاٹھۍ پرُن اکھ مسلہ بنیومت،خاص کر ییلہ قرآن شریف عربی نہ زانن والٮ۪ن ہندٮ۪ن اتھن منز ووت۔دۅیم کتھہ ٲس یہ زِ عربی زبان تہِ ٲس جایہِ پتہ جایہ تہِ وقتہ پتہٕ وقتہ بدلان۔لہذا آے واول ظاہرکرنہ کہ مقصدہ باپتھ اعراب تجویز کرنہٕ یم سٮ۪ٹھاہ مقبول سپدۍ۔اعراب وٲتۍ رسم الخطس سٍتۍ فارسی،اردو تہ باقی زبانن تام۔مگر یم آے نہ کنہ تہِ جایہ اچھرن منز شامل کرنہ۔بلکہ رودۍ یم ژھۅٹٮ۪ن واولن ہندۍ فقط پھۅرہ نشانہ یم مذہبی کتابن خاص کر قرآن شریف،شرٮ۪ن تہ مبتدی ین ہندٮ۪ن قاعدن منز لفظن ہند صحیح پھور ہاونہ کہ غرضہ ورتاو نہٕ آے تہ از تہِ چھِ امی مقصدہ خاطرہ یمن زبانن منز رایج۔اعرابن ہنز اختیاری حیثیت زاننہ خاطرہ پھِریون (حروف تہجی وچھنہ علاہ)یمن زبانن ہنز کانہہ تہِ کتاب،اعراب چھِ مشکلنے کُنہِ کُنہِ نظرِ گژھان۔
مگر کاشرِ املاہچ صورت حال چھیہ اتھ برعکس ،کنہ تہِ کتابہ ہندس کنہ تہِ صفحس پٮ۪ٹھ ترٲوو نظر،اچھن زن چھِ کنڈۍ سنان تہ چھیہ آسان لفظن تلۍ تہ پیٹھۍ اعرابن ہنزہ رزہ گنڈۍ گنڈۍ۔دۅن سطرن درمیان یۅسہٕ خالی جاے سطر پرنہ چہ آسانی مۅکھہ تراونہ یوان چھیہ۔سۅ چھیہ آسان پیٹھۍ مہِ لٲنہِ ہندٮ۪و بنۍ مٮ۪و اعرابو تہ بنۍ مہِ لٲنہِ ہندٮ۪و پٮ۪ٹھۍ مٮ۪و اعرابو سٍتۍ برنہ آمژ۔نتیجہ چھ نیران دۅن سطرن درمیان چہِ جایہِ ہند آسن چھ نہ آسنس برابر گژھان تہ پرنس منز چھیہ سٮ۪ٹھاہ دقت یوان۔
کاشر املا تجویز کرن والٮ۪ن برونہہ کنہ اوس مسلہ یہ زِ عربی فارسی اردو کۍ( َ، ِ ، ُ)ترے اعراب ٲسۍ نہ کاشرِ کہ خاطرہ کافی،تکیازِ اتھ زبانۍ منز اوس ژھۅٹٮ۪ن واولن ہند تعداد زیادہ۔حقیقتاً اوس نہ عربی رسم الخط کاشرس براہ۔مگر پرٮ۪تھ زبانۍ ہندِ خاطرہ چھ نہ الگ رسمِ خط۔ لہذا کاشرِ کہ خاظرہ اکھ بیاکھ رسم الخط ورتاون ٲس ہشی کتھا۔دۅیم کتھ یہِ رسم الخط اوس کاشرِ کہ خاطرہ تاریخی ،مذہبی تہٕ تمدنی لہذا ساورے رسم الخطو کھۅتہ زیادہ مناسب تہ موزون۔کاشر املا تجویز کرن والۍ ہیکۍنہ سُہ کُھر کاسنچ کانہہ وتھ کڈتھ،یُس اعراب لازمی طور املاہس منز ورتاونہ کنۍ یوان اوس۔نہ صرف کرۍ یموسانٮ۪و بزرگو ژھۅٹٮ۪ن واولن ہندِ خاظرہ زیر،زبر تہٕ پیش علاوہ بییہ کینہہ اعراب(مثلاً(  َ ٍ)تہ (  ٛ )
تجویز بلکہ کٔرِکھ کینژن زیٹھٮ۪ن واولن ہندِ خاطرہ تہِ اعرابے تحویز(مثلاً(  َ )تہ(   ٍ )بیترِ)،حالانکہ اتھ رسم الخطس منز ٲسۍ زیٹھٮ۪ن واولن ہنز نمایندگی اعرابو بجایہِ اچھرے کران۔جان روزہے یودوے زیٹھٮ۪ن واولن ہندِ خاطرہ کینہہ نوۍ اچھر تجویز کرنہ یہن۔اکھ روزہے امہ سٍتۍ رسم الخطچ سالمیت برقرار تہِ بییہ گژھِ ہے نہ املا اعرابن ہندِ سیلابک شکار۔
بہر حال اسۍ اگر وُنہ تہِ وارہ پاٹھۍ پننس املاہس ووٚن دمو ٹاکارہ چھ زِ اسۍ چھِ واریاہ اعراب غیر ضروری طور ورتاوان۔یودوے اسۍ یم اعراب لکھایہِ منزہ یکسر نٮ۪بر کڈوکھ۔کانہہ فرق پییہ نہ۔اسۍ چھِ دراصل وہمکۍ شکار۔اسہ چھِ باسان یودوے اسۍ اعراب ورتاوو نہ اسہ تگن نہ لفظ پرنی۔یہ چھ غلط خیال۔وجہ چھس زہ۔اکھ یہ زِ اسہِ چھیہ غلط فہمی ز اسۍ کیا چھِ کانہہ تہ عبارت ہیجہ کڈتھ پران۔پرنک تعلق چھ ہیجہ کڈنہٕ بجایہ لفظن ہنز شکل صورت پرزناونس سٍتۍ۔یعنی پرنک تعلق چھ بصری یاداشتس سٍتۍ تہ پرنہ چہ کارکردگی ہندس تسلسلس سٍتۍ۔اسہ چھ اعراب لگٲوتھ لفظ پرنک یوت عادت کورمُت ز باسان چُھ زِ یمو ورٲے ہٮ۪کوکھ نہ اسۍ لفظ پہچانۍ تھے۔دۅیم وجہ چھ یہ زِ اسۍ چھ ییمہ غلط فہمی ہندۍ شکار زِ املاہس منز گژھِ لفظہ چٮ۪ن سارنے آوازن ہنز یکسان تہ برابر نمایندگی سپدنۍ۔یۅہے نظریہ برونہہ کنہ تھٲوتھ چھ سانٮ۪و بزرگو کاشرِ زبانۍ ہندِ خٲطرہ املا بجایہِ اکھ صوتی تحریر تیار کورمُت۔کُنہ تہِ زبانۍ ہند املا ہیکہ نہ یکساں طور تہ برابر پاٹھۍ
ز بانۍ ہنزن آوازن ہنز نمانیدگی کٔرتھ۔پرٮ۪تھ املاہس منز چھ لفظ اکہِ انمانہٕ لیکھنہٕ یوان تہ بییہ انمانہ پرنہٕ یوان۔بہر حال یہ بحث زیٹھراونہ وراے،کاشرس املاہس چھِ غلطی کنۍ کینہہ اعراب اگادِگامتۍ تہ کینہہ اعراب چھس بہ مقصد وٲٹِتھ تھاونہ یوان۔تہِ کٔرتھ چھِ اعراب اعراب تہ اچھر اچھر۔اعراب ہٮ۪کن نہ اچھرن ہنز جاے رٹتھ تکیازہ بنیاد چھ اچھرے یمن اعراب تلہٕ تہ پٮ۪ٹھ پھور ہاونہ باپتھ تراونہ یوان چھ۔لہذا چھِنہ زبانۍ ہندٮ۪ن اچھرن منز اعراب شامل کرنہ یوان۔بلکہ چھِ قاعدن بیترِ منز اچھر الگ دنہ یوان۔ڈکشنری منز دنہ آمتٮ۪ن نام نہاد ارٮ۪ن اچھرن منزچھنہ اعراب تھاونک کانہہ جواز۔یم گژھن الگ پاٹھۍ دنہ ینۍ۔مثلاً کاشرہ زبانۍہندۍ اعراب ہٮ۪کوکھ اسۍ یتھہ پاٹھۍ دِتھ۔

نقلی اچھر
اعرابن علاہ چھِ ڈکشنری منز نام نہاد ارٮ۪ن اچھرن منز کینہہ اچھر تہِ دنہ آمتۍ،یم پتہ دوبارہ نام نہاد زرٮ۪ن اچھرن منز دنہ آمتۍ چھ۔اکُے اچُھر دۅن جاین دنک چھنہ کہنے جواز۔مثلاً(اوٗ) چھِنہ کنہ تہ صورژ منز اکھ اچُھر ۔یم چھِ زہ اچھر (ا)تہ (و)۔یم دۅشوے اچھر چھ نام نہاد زرٮ۪ن اچھرن منز دوبارہ دنہ آمتۍ۔یتھہ پاٹھۍ باقی (اوٚ)،(او)،(اۅ) تہِ چھِ زہ بیون اچھر۔۔(ا)تہ (و)۔صرف چھ (و)عربی فارسی اردو واوہ نِش کاشرِ کہ خاطرہ اکھ الگ اچُھر۔یتھہ پاٹھۍ (ےٚ)،(ے)،(ٮ۪ے)تہِ (ےٛ)ژور الگ اچھر بناونۍ یا ژورِ لٹہ دنۍ چھنہ کاکۍ گی علاوہ کینہہ باوان۔یم ژوٚشوے اچھر چھ ژکہِ اکُے اچھر (ے)،یُس نام نہاد زرٮ۪ن اچھرن منز دوبارہ دنہ آمت چُھ۔(اع)تہِ چھنہ اکھ اچُھر بلکہ زہ بیون اچھر (ا)تہ (ع)۔پتھ چھِ روزان(ۍ)،یہ تہِ چھ عربی فارسی اردو (ی)تہ(ے)نِش کاشرِ کہ خاطرہ اکھ الگ اچُھر۔وۅنۍ چھ سوال یمن اچھرن پٮ۪ٹھ تہ تلہ دِنہ آمتۍ نشانہ (اعراب)مثلاً اوٚہُک/ٗ/ ٚ / ،ےٚ ہُک / ٚ /تہٕ ےٛ ہُک / ٛ /،بیترہ کوت گژھن؟سانہ یمہ بحثہ تلہ یُس نقطہ نظر برونہہ کُن یوان چھ تمہ مطابق روزن یمن اچھرن تلہ تہ پٮ۪ٹھٕ دنہ آمتۍ نشانہ اعرابن سٍتۍ،یم اسہ پتۍ مہ دلیلہ ہندس ٲخرس پٮ۪ٹھ دِتۍ۔
کاشرہ زبانۍ ہندۍ اچھر
اچھر دۅن درٮ۪ن منز باگراونہ چہ دُپن دلازی ہنز گۅڈنچ بنیاد گرٲو اسہِ پتۍ مہ دلیلہ منز یہ ؤنتھ زِ اعراب چھنہ اچھرن منز شامل کرنہ یوان تہ دۅیم بنیاد سپزس ییمہ دلیلہ سٍتۍ مسمار ز نام نہاد ارٮ۪ن اچھرن منزدنہ آمتۍ اچھر چھِ تمے یم دوبارہ نام نہاد زرٮ۪ن اچھرن منز دنہ آمتۍ چھِ۔ییلہ نام نہاد ارٮ۪و اچھرو منزہ اعراب تہ تم اچھر نٮ۪بر کڈوکھ،یم نام نہاد زرٮ۪ن اچھرن منز دوبارہ دنہ آمتۍ چھِ،کاشرِ زبانۍ ہندۍ اچھر چھِ نام نہاد ارٮ۪ن تہٕ زرٮ۪ن اچھرن منز باگراونہ وراے یم بنان۔نذیر آزاد
کٲشر رسمِ خط چھ پریون بحث۔اَتھ سلسلس منز چھس بہٕ پروفیسر مرغوب بانہالیؔ صابس تہٕ برادرم منیب الرحمانس ستھ واریاہس حدس تام اتفاق کران۔اَز کل یُس رسم خط رسالہٕ"نیبس"منز استعمال سپدان چھ سہ چھ نہ صرف قابلِ قبول قابلِ عمل۔یُس رسم خط سانۍ اکثر لٮ۪کھن والۍ استعمال کران چھِ تہ امہ کہ سائنسی (نام نہاد)مزاجچ وکالت کران تھکان چھنہٕ سہ چھ واریاہس حدس تام ناقص تہٕ ناقابل عمل۔چنانچہ یہ چھنہ ساینسی مزاجہِ وول بلکہ چھ یہ صوتیاتی بنیادن پٮ۪ٹھ ترتیٖب دِنہٕ آمُت۔اَتھ سلسلس منٛز کرٕ بہٕ پنُن اکھ ذاتی واقعہ پیش۔
میون اکھ دوست اوس تازہ تازے ایم۔اے ۔(کشمیری) کرِتھ فارغ سپُدمُت تہٕ اوس کاشرِ رسم خط کس سائنسی مزاجس پٮ۪ٹھ بحث کران زِ کَتھ کٔنۍ یہ بولنہ تہ چھُ لٮ۪کھنہٕ یوان تہِ اَتھ ضمنس منٛز اوس انگریزی Put تہٕ  Butہشہِ مثالہٕ دِتھ یہِ ثٲبت کرُن یژھان زِ انگریزی زبان چھے کٲشرس مقابلہ ناقص تہٕ أسۍ چھ واریاہ عالم۔مےٚ کوٚرعرض زِ "عبدالغنی قاضی"لیکھۍ تو۔تِمو یہ تحریر کوٚر سہ اوس۔
"اوٚبدُل گٔنی کازی"
مےٚ کوٚر عرض زِ حضرت اتہِ چھُ "عبد"پننہِ بندگی پٮ۪ٹھ شرمندٕ۔"غنی"چھُ پنہٕ نس "غنیٰ"ہس پٮ۪ٹھ واویلا کران تہٕ"قاضی"چھُ قضاد قدر ترٲوِتھ ڈٮ۪کس ژنجہِ دوان تہٕ بحیثیت ِ مجموعی عبدالغنی قاضی تہِ چھُ پانس پرزٕناونہٕ نشہِ انکار کران۔تِمو فرمووزِ کیاہ تہِ ٲسۍ تَن ناو آو صحیح تلفظٕ سان لٮ۪کھنہٕ تکیازِ ساینسی مزاج چھُ یی۔
پتہٕ ییٚلہِ مےٚ وُچھ زِ سانیو اُستادو چھےٚ"تعلیم""تٲلیٖم"بنٲومٕژ مےٚ باسے یہِ اسکولس تہٕ قالین وانس روزِنہ ونۍ کانٛہہ فرق۔یتھے کٕنۍ ییٚلہِ "وقت"گۅڈٕ"وکھ"تہٕ پتہ "وَق"بنیاو مے باسیوزہ بہٕ چُھس سٔتۍمہِ صدی عیسوی منٛز۔
چنانچہ اکہِ وقتہ چلے یہِ اُردو زبٲنۍ منٛز تہِ یہِ مہم زِ ش،ف،ع،غ،ہوۍعربی تہٕ فارسی الاصل حرف گژھن اُردو رسم خطہ منٛز نٮ۪بر کڈنہٕ یِنۍ۔مسعود حسین خان صٲبن فرموو زِ یِم چھےٚ مُردہ لاشہِ تہٕ سون(اُردو)رسم خط چھُ یمن شانن پٮ۪ٹھ اوٕ مۅکھٕ تُلتھ یُتھ زَن اسہِ تہِ عربی تہٕ فارسی یَس درمیان رشتہٕ روزِ ثابت۔پتہٕ ییٚلہِ غُل(بمعنی شور)تہٕ گُل(بمعنی پوش)،عہد تہٕ احد،قبر تہِ کبر،فوراہ تہٕ پھوار ہوٮ۪ن لفظن ہٕندس معنیس منٛز انتشار پیدہ سپُدردِعملچ مُہم ژھۅکے یہ پانے تہٕ کارو رٔٹۍ بیٚیہِ یِم حرف نالہ متہِ ۔کٲشرس منٛز"تعلیم""تٲلیٖم"تہٕ"تعجب""تٲجب"بناونس پتہٕ کنہِ تہِ چھُ أکس حدس تام یِتُھےٕ سوچ کٲم کران۔
بنیادی طور چھِ رسم خط تہٕ تلفظ الگ چیز۔جدید لسانیاتس منٛز چھ یمن Graphemeتہٕ  Phonemeونان۔گرافیم گو تحریر لفظ تہٕ فونیم گو ملفوظی لفظ۔یہِ چُھنہ ضروری زِ یُس لفظ ییٚمہِ آیہِ بولنہ ییہِ سُہ کیا گژھِ تٔمی آیہِ لٮ۪کھنہ یُن ۔ لفظ چھِ اکہِ زبانۍ پٮ۪ٹھ دوٚیمہِ زبانۍ منٛز داخل سپدان۔مٔنٛزۍ چھِ لسانی تصرفات گژھان (شکلہ ہٕندۍ یا معنیکۍ)۔مثلاً لفظ چقماق آو کاشرِ زبٲنۍ منٛز شکل بدلٲوتھ تہٕ بنییو "زکھمکھ"تہٕ"رود"آو فارسی پٮ۪ٹھٕ معنی بدلاوان تہٕ بنیاو بارش۔مثلاً انگریزی یَس منٛز آے واریاہ لفظ یونٲنی تہٕ لاطینی پٮ۪ٹھ مگر انگریزۍ سماجن کٔرۍیِم پرٲنی شکلہِ یا معنیس منٛز تسلیم۔وۅنۍ اگر کانٛہہ افلاطونِ دہر Knifeبدلہٕ، nife یا  Knowledgeبدلہٕ  nawlegeیا Psycology بدلہٕ Sykology لٮ۪کھنس پٮ۪ٹھ اصرار کرِ تس کیاہ وَنو؟تُہۍ کٔرو تہِ پانہٕ فیصلہ۔یتھے کٔنۍ اگر فیصلہ بدلہٕ فٲصلہٕ لیکھو تیٚلہِ کتھ نیرِ معنی Judegementتہٕ کَتھ وَنو Distance۔یتھے کٔنۍ چھُ برطانوی colourتہٕ امریکی colorاکی آیہِ پرنہ یوان۔فارسی"چوں"چھُ "چُن"پرنہٕ یوان تہٕ اُردو والیو بنوو نہٕ اولوالعزم اولُل عزم یا اَزم۔
دراصل چھُ تحریری لفظ Graphemeأچھن ہٕندس پہچانس سٍتۍ تعلق تھاوان ہیٚجہ کڈنس سٍتۍ نہ کینٛہہ تہٕ صوتی لفظ چھُ آوازِ سٍتۍ تعلق تھاوان زِ اَتھ منٛز کۅسہٕ آواز چھےٚ کٲم کران۔یتھٕ کٕنۍ نہٕ اَسہِ Knife پرنس منٛز وقت چھےٚ یوان تِتھے کٔنۍ چھُ نہٕ اسہِ تعجب (صوتی لحاظہٕ تٲجب) پرنس منٛز کانٛہہ مُشکل بُتھہِ یوان ۔وۅنۍ اگر اسہِ nife لیوکھ سورے علمی معاشرہ گژھِ انتشارُک شکار یتھٕ کٔنۍ سانیو عٲلمو Graphicsتہٕ Phonoticsخلط ملط کرِتھ انتشارپیدہ کوٚر۔تہٕٲخرس پٮ۪ٹھ وٲتۍ یتھ نتیجس پٮ۪ٹھ زِ خۅداتہٕ قۅران بدلہٕ گژھِ خدا تہٕ قرآن لٮ۪کھنہٕ یُن۔سوال چھُ زِ ییٚلہِ نہٕ یمن ہٕنز اصلی شکلہِ سٍتۍ کانٛہہ انقلاب آ و تیٚلہِ کُس آسمان وسہِ زمینس پٮ۪ٹھ اگر أسۍ تعلیم،تعجب،تناظر،پیغام تہٕ خواہش یا خواب لیکھو۔
مرحوم اُستاد محمد عبداللہ تبت بقال(گلوکار تہٕ موسیقار ،اللہ تعالیٰ کٔرۍنَکھ غریق رحمت)ٲسۍ زاننہٕ پٲٹھۍ فارسی زانان۔تہند گیوومُت خسرو سُند نعتیہ کلام چھُ سٮ۪ٹھاہ مشہور۔
خطِ سبزو لبِ لعل و رُخ زیباداری
حُسنِ یوسُف،دَم عیسیٰؑ ،یدِ بیضاداری
مگر مرحومن چھُ یہِ صوتیاتہ حسابہ ییٚمہِ آیہِ گیومُت۔
کھتِ/سبزو/لب/لالو/رۅکہِ /زیبا /دٲری/
ہۅسنِ/یوسُپھ/دَمِ/ییسا/یدِ/بٲزا/دٲری
گویا کہِ سٲنۍ بٔڈۍ اُستاد چھِ فارسی تہٕ کٲشرس تلفظس منٛز پران۔سانٮ۪ن پالیسی سازن کیازِ چھُ اندیشہِ زِ اگر نہ أسۍ"رۅخ"لیکھو طٲلب علم ما پرِ غلطی کِنۍ(یا کُنہِ سٲزشہِ تحت)یہ اصل فارسی تلفظس منٛز۔سٲنۍ پالیسی ساز گژھنا تیٚلہِ خوش ییٚلہِ مرازٕکۍ ادیب"ڈوٚنۍ"لیکھن تہٕ سرینگرٕکۍ لیکھن "ڈون"تہٕٕ دۅنوے طبقہٕ آسن پننہِ پننہِ جایہِ جایہِ صحیح۔نی تویۅہے لفظ"صحیح"اگر یہِ نوِفیشنہ مطابق"سہی"لیکھنہٕ ییہِ(یتھٕ کٔنۍ امہ رسم خطہٕ کٮ۪ن ابتدٲیی دۅہن منٛز شفیع بدلہٕ"شفی"آو لیکھنہٕ )تیٚلہِ کیاروزِ "صحیح"بمعنی درست تہٕ"سہی "بمعنی سرو لفظن منٛز کانٛہہ یِم نہ صرف معنی بلکہِ مصدر لحاظہٕ تہِ الگ چھِ۔پتھ روٗد سوال تِمن لفظن ہُند یِم کٲشرۍ چھِ(چاہے تِم سنسکرتہٕ پٮ۪ٹھٕ سفر کٔرتھ کٲشراونہٕ آمٕتۍ چھِ یا عربی فارسی پٮ۪ٹھ)تہٕ یمن ہُند املاوُنہِ مشخص سپُد مُت چُھنہٕ تمہِ خاطرٕ ہٮ۪کو یہِ رسم خط استعمال کٔرتھ۔تازٕ وار عربی فارسی لفظن پٮ۪ٹھ اعرابن ہند بار کھالنہ سٍتۍ تہٕ یہٕنزشکل بگاڑنہٕ سٍتۍ سپدنہِ وقتہٕ کہِ نقصانہٕ علاوٕ کینٛہہ تہِ حاصل ۔یہِ صوتیات ہیٚکہِ ڈکشنرین منٛز تہِ بطور keyبکار یِتھ یُتھ زَن پرٛتھ کُنہِ مکتوبی (لیکھنہٕ آمتس)اندراجس پتہٕٕ امیُک تلفظ امہِ صوتیاتہٕ سٍتۍ ظٲہر کرنہٕ ییہِ۔وۅنۍ اگر اسہِ تہِ ش،ق،ع،غ،تہٕ ف حرف پننہِ حروف تہجی منٛزنٮ۪بر کٔڈۍ سانٮ۪ن لغت نگارن ین لفظن ہٕندۍ ماخذEtymologyژھانڈنس منٛز مشکلات درپیش۔
*****
یتھ مضمونس منز تہِ چھ لفظن پٮ۪ٹھ اعراب نظرہ گژھان یُس صرف کمپوزنگ کرن والٮ۪ن ہند عادت چُھ بنیومت۔آئندٕ ییہ اتھ کن زیادے دھیان دِنہ۔(ادارہ)

غزل
رفیق راز

درۍیاو کلس پٮ۪ٹھ تہ پدٮ۪ن تل چھُ بیابان
منز باگ کتٮ۪تھ تام کنُے زوٚن بہ اویزان

أخر چھِ یمے قطرٕاشکۍ کار کراں کیٚنہہ
أخر چھِ امی رودٕ کنوۍ بال تہ وٮ۪سران

فلحال دزِن تاپہ یہ نمناک سیہ خاک
کیٚنہہ کألی ہوا گۯاے کرٮ۪س زیرِ پریشان

حد سلطنتکۍ  کم چھہ کراں ظلِ الآہی
خأراتھ کرِتھ آو بخارا تہ خراسان

وچھوے تہ مدح چأنۍ کراں آرٕ تہ درۍیاو
چأنی چھٚے گۅپھن ہنٛز یہ خموشی تہِ ثنا خوان

تبدیل کراں سلطنتُک نقشہِ صفن پٮ۪ٹھ
نادیدٕ علاقن چھُ کراں زیر قلم دان

دودُے چھُ دوا تس زِ یمِس دود رچھُن توٚگ
روشن چھُ کراں چون فراقٕے یہ شبستانہردے کول بھارتی
یوان یوان وٲژ سۅ برٕ داسس تام تہٕ امہ پتہٕ کوٚڑُن برنزس کھنڈس تھکھ ہیو۔سۅٲس دروازٕ کہ ہیٚرمہ داسہٕ پیٹٚھۍ تہ شاید لِون پھش دِیُن یژھان ،پوٚز دروازٕ پٮ۪ٹھٕ کنٕچ لب ٲس تسندِ قد کھۅتہ واریاہ تٔھز ،تیٖژ تٔھز زِ تسُند اوٚت تام نٔر پلوِتھ لِون پھش دِین اوس ناممکن،تٔمہِ دِژ خٲلی کمرس اکہ لبہِ پٮ۪ٹھٕ دۅیمہِ لبہ تام نظرو سٍتی دوٗنۍ۔سۅٲس لِون ہُر ہٮ۪تھ برٕ پیٚٹھۍ لبہِ تام واتنٕچ سبیل ژھانڈان۔تَس رُکے یہ مےٚ پٮ۪ٹھ نظر تہ کینژس کالس گوس لِوُن مشِتھ۔بہ اوسُس وانسہ ہندس تتھ پڑاوس پٮ۪ٹھ ییٚلہِ انسان کھۅکھُجہ ہُند دور مکمل کرتھ صرف دۅن پدٮ۪ن کھڑا سپدنُک ہل بل چھُ کران ۔میانہ امہ کوششہِ سٍتۍ ٲسۍ تازٕ لوِنس کینٛژن جاین ژکھر ؤتھۍمتۍ۔
۔۔۔۔۔"بلایہ لگے ژکھر ما تُل"۔تٔمہ ووٚن بٔلۍ مےٚ کُن ،تس ٲسنہٕ کانہہ شکایت ،بلکہ ٲس خۅش زِ بہ چُھس کھۅکھجہ ہُند اہم منزلہٕ طے کرتھ وۅنۍ صرف دۅن پدٮ۪ن پٮ۪ٹھ کھڑا سپدنُک سنز کران۔تسند سریٚہیُل وُٹھٕ گمنیار وُچھتھ آس بہٕ وۅلسنس ہیو تہ ٕ تَس وُچھون کٔرم بیٚیہ کھڑا سپدنٕچ کوشش۔مےٚ دِتۍگۅۅڈٕ نٔمتھ دۅشوے اَتھہٕ پتھرس،پتھریُک اَڈٕ ہۅکھ لِون لاریو مےٚ دۅشوٕنۍ ماوَن،میٲنۍ یہ جستہٕ خٲذ وُچھتھ آو تسنزن أچھن منز ٲہی ہُند شہجار وۅتلِتھ تہٕ سورے تھکُن گوس زَن مومٕکۍ پٲٹھۍ وٮ۪گلِتھ۔مےٚ تُل وارٕ وارٕ زمینہِ پٮ۪ٹھٕ اکھ اتھہٕ تھوٚدتہٕ زنگہ سٍتۍ ماوِ ہُند لِون متھان متھان تھووُم کوٹھس پٮ۪ٹھ اتھٕ ،ہٮ۪لہٕ کورُم تھوٚد وۅتھنُک پوٚز اڈے باسیوم زٕ بہ یمہٕ اوٚک طرف لاینہٕ ۔۔۔۔۔"ہٮ۪متھ کرو سوٗرہ گوسانیا۔ "تٔمہِ ووٚن تہ کمرس پھہلے یہ دۅدٕ ہرٕچ ہِش مشکھ۔مےٚ کھور وارٕ وارٕ بیاکھ اتھہٕ تہٕ تھووُم دۅیمس کوٚٹھس پٮ۪ٹھ،پتہ کٔرم کوٹھٮ۪ن پٮ۪ٹھ استادٕ سپدنٕچ کوشش۔گیٖران گیٖران گوس بہ گۅڈٕ کوٚب کٔڈِتھ تہ پتہ پورٕ پٲٹھۍ استادٕ۔یہ وُچِھتھ پھۅجہِ تَس زَن بۅکہٕ،ٹارٮ۪ن پٮ۪ٹھ آس شبنم ہیو ٲدریار تہٕ سورے گو سونتھے سونتھ۔پوٚز صرف دۅن پدٮ۪ن پٮ۪ٹھ کھڑا سپدنہٕ خاطرٕ چُھ ڈٔنڈ اکی ترایہِ تھاونُک ہۅنر زانُن ضروری تہٕ بہٕ اوسُس اِتھہ ہۅنرٕ منز وُنہِ آچھرےٕ،اوٕ مۅکھہٕ اوس مےٚ پانس تہ باسان زِ وۅنۍ پٮ۪مہٕ وۅنۍ پٮ۪مہٕ۔مےٚ کٔر ہنجٲرۍ پٲٹھۍ ہوہَس منز پۅلرہ پشجہِ نرِ ژھڑٹہٕ وِتھ ڈنجہ کھڑا روزنبٕچ کوشش تہٕ ژہس أکس روٗدس کامیاب تہِ۔تٔمہِ کوٚر خۅش گژھِتھ لِون اتھے تِیتھ زورٕ ژرِ پوٚپ زِ لِون چھۅکو سٍتۍ دراو کرہنس تمٕنۍ تالوس تارکھ نَب۔مےٚ وچہ لون چھکہِ ہندِ بیٖمہٕ ہٕکہٕ أچھ سٍتی ڈوٚل توازُن تہ بہٕ گوس دۅپھ کٔرتھ پتھر بہتھ۔
۔۔۔۔"سوٗرہ گوسانیاہ أچھ ٹٹہٕ واریہ سٍتی گوکھابہتھ؟"۔۔۔۔۔تٔمہِ ووٚن اسان اسان تہٕ پھی پوٚت دروازکہٕ ہیرمہِ دَمہٕ پیٚٹھۍ لبہِ ہندس تَتھ حصس لِون پھش دٕنچ سبیل ژھانڈنہِ یوٚت تام تَس نٔر پلان ٲس نہٕ۔تہٕ بہٕ بیوٹھس بیٚیہِ دۅن پدٮ۪ن پٮ۪ٹھ کھڑا سپدنہٕ بساپتھ جستہٕ خٲزش نہ۔
بہٕ اوسس اتھ کوششہ منز ژھنتھ پیومُت گرا دۅپھ کرتھ بہتھ گژھان تہٕ گرا ڈلہٕ گژھتھ چھاونہٕ یوان،پوٚز ژہس أکس وۅدٕنۍ روزنہٕ سٍتۍ یُس نَشہِ تہٕ یۅسہٕ مستی ہش مے باسان ٲس،سۅٲس تھکنہٕ کہ احساسہٕ کھۅتہٕ سٮ۪ٹھاہ طاقتور ،تلہٕ پدٮ۪ن ٲس عجیب سٕسر ہِش باسان۔یۅسہٕ کنی ژھالہٕ رگن رگن آس پھیلان دلس اندۍ اندۍاوس باسان خوش یِوُن ترنیار ہیو تہٕ وَچھ اوس زِن بونہِ ہند باڈو لبان۔یتھہٕ پٲٹھۍ صرف دۅن پدٮ۪ن پٮ۪ٹھ کھڑا سپدنہٕ وِزِ ییٚلہِ تہِ بۅن کُن وُچھان اوسُس باسان اوسم کھورہ تلچ زمین چھ سٮ۪ٹھا سٮ۪ٹھا بۅن تہٕ کلہٕ پٮ۪ٹُھک اسمان سٮ۪ٹھا سٮ۪ٹھا نزدیک،نرِ ہرگاہ پِلوس کۅمب کرتھ رٹن سورےٕ تاپھ ہٮ۪تھ نالہٕ متہِ،امی کھراوکہِ امارٕ اوسُس دَب لگِتھ ،ڈُلہٕ گژہِتھ تہِ دۅن پدٮ۪ن پٮ۪ٹھ کھڑا سپدنٕچ کوشش کران
تَس ییٚلہِ نہ برٕ پیٚٹھۍ لبہ تام پلنٕچ کانہہ سبیل اتھہِ آیہِ،تٔمہِ تھٲوۍ برٕ چہِ تھزِ دمدرِ پٮ۪ٹھ کھۅر زٕ ،کھوہورِاَتھہٕ کٔرن پیٚٹھۍ مِس دَمس تھپھ تہ دچھنہ اتھہٕ ہُر پلوتھ سیتن اکھ پھش،دویم پھش، تریم اوسن ونہِ اوٚڈے دِیتمت زٕکیاہ تام گو شاید گیہ تس کھۅہورِ اتھچ تھپُ ڈیٚج ،تس آیہِ ہٕکہٕ گراے،ہُر پیو پتھر تہٕ بۅنہٕ گو دمددرِ لارتھ،سۅآے یہ وُکراونہٕ ،پوٚز بامبرِ منز دیت تٔمہ تمٕنۍ لد کرہنس نٔرۍ کوٗٹس اتھہٕ تہٕ لِون میٚژِ بٔرتھ اتھک مکمل آکار گو نٔرۍکوٗٹس پٮ۪ٹھ وٹٕسۍ۔۔۔۔۔۔کرہنس تمٕنۍ لد کوٗٹس پٮ۪ٹھ اوس تسند، اتھُک یہ آکارٕ زیادے پروٚن تہٕ چمکدار باسان۔سۅ وژھ وارٕ وارٕ دمدرِ پٮ۪ٹھ بۅن تہٕ بیٖٹھ پتھر۔تس ٲس سارسےٕ پانس نٹھ نٹھ تہ بتھس ٲسٕس لیٚدرِ ژھٹھ پھیٖرمٕژ۔سۅ ژھٹہِ ہے وُدن باکھ پوٚز کیاہ تام گو زِ پھوٗرُس نہٕ۔سۅ روٗز ہے بنگہٕ ھِش ژھیوے مژو أچھو واریاہس کالس تمٕنۍ تالوس پٮ۪ٹھ وٹٕسۍ گٲمتس آکارس تِتھٕ پٲٹھۍ وچھان زِ مےٚ باسیو وۅنۍ ڈالہِ نہ یہ زہنۍ امہ پٮ۪ٹھٕ نظر،مےٚ کوٚر فیصلہ زِ یتھٕ تِتھہٕ سپدِ دۅن پدٮ۪ن پٮ۪ٹھ کھڑا تہٕ نرِ پلوِتھ کرن یہ آکار آزاد،پوٚز ڈلان گیٖران ییٚلہِ تھوٚد ؤتھتھ نرِ زٕ پلہٕ وٮ۪م،اسمان کُجا یمہٕ واژٕ نہٕ تالوس تام تہِ تہٕ گۅڈنکہِ پھرِ گوم احساس زِ اسمان چُھ سٮ۪ٹھاہ تھوٚد تہٕ نرِ سٮ۪ٹھاہ ژھۅچہِ۔تٔمہِ دۅہ گو اتُھک سُہ چھاپ خبر کیازِ موٗرِ ژنجہِ ہندۍ پٲٹھۍ أندری کتہ تام لاہ کھٲرِتھ،مگر پننہِ امہ گدرنُک دیت نہٕ مےٚ تَس زانٛہہ باس۔تکیازِ تس اوس نہ تیٚلہِ پژھ کرنس لایق کہنۍ بچان۔
نیٚبرٕ اوسس آنگنُک بوٚڈ ککر کُل تتھے پٲٹھۍ کھڑا تہٕ تاپھ تہِ اوس تٔمی اندازٕ کُلہِ منزۍ وُرے بہٕ پٮ۪تھ زمینہِ چھٹھ کڈان۔ککر گۅڈَس نکھہٕ ییٚتہِ نَس شہجار گوٚن اوس،اوس از تہِ سُہ کاژُر ہوٗن کھونکھن کارِ منز ژھنتھ زپہٕ کران۔اَز تہِ آسہٕ دۅہ دِشہِ ہندۍ پٲٹھۍ آنگنہٕ اپارِ کٔتجہ ویتھہِ سٍتۍ سٍتۍ وُڈو کرتھ آنپہٕ سوٚمبران ۔کُنہِ ٲس نہٕ کانٛہہ فرق آمٕژ۔کمرٕ أندرۍ یہِ کینژھا سپُد تمیُک اوسنہٕ کمرٕ نیٚبرمس عالمس کانہہ اثر وپیومُت ،شاید ٲسنہٕ نیٚبرمس عالمس امہ وٲرۍداتٕچ خبرے۔
امہِ دۅہ شامن شوٚنگۍ أسۍ فاقہٕ پھری۔شوٚنگۍنہ شۅنگنٕچ کٔر کوشش،أچھ ؤٹِتھ روٗدۍ دۅشوے رٲتۍ راتس پنٕنۍ پنٕنۍ زال وونان۔ییٚلہِ مےٚ تٔھکِتھ أچھ مُژراوِ گاش اوس واریاہ پھوٚلمُت،سۅ تہِ زَن ٲس میٲنۍ سے أچھ مُژراونس پراران۔تٔمہِ تُلس بہٕ کھۅنہِ تہٕ درایہِ برٕ نٮ۪بر۔تہٕ کمرٕ گوو ۅجارٕ،زَن پڑاو ترٲوِتھ یاتٕرۍ ٲسۍ گٲمٕتۍ ۔صرف اوس اَتھُک سُہ وٹٕسۍ گومُت آکار وُنہِ تہِ برابر زوتان۔خبر کمو تٕرٛیو منزٕ آیہِ بے شمار زلٕرۍ نیٖرِتھ تہٕ بیٖٹھۍ کمرس ارٕ ورٕ زال ووننہ۔
برٕ نیٖرتھ ؤژھ سۅ ہیرِ تہ درایہِ آنگنس منز،آنگن ڈیڈِ ،نیٖرِتھ وٲژ سۅ کوچس منز تہٕ کوچس تٔرتھ ییٚلہِ سۅ سڑکہِ پٮ۪ٹھ وٲژ،سۅ رُکے یہ برنزس کھنڈس۔اکھ نظر دِژٕن سڑکہِ تہٕ اکھ مےٚ کُن،پتہٕ روٚٹنس بہٕ کھوہورِ طرفہٕ وارہ پاٹھۍ کھۅنہِ تہٕ کلہٕ تھوونَم پننس پھیٚکس سٍتۍ۔ دوتہِ لوٗنٹھ ترٲونم کلہٕ پیٚٹھۍ تہٕ تٔر سڑکہِ اپور۔۔۔۔۔۔!
امہ پتہٕ رٲوۍأسۍ واریاہس کالس کوچن ہندس جنگلس منز۔أتھۍ جنگلس منز پھیران پھیران ہیوٚچھ مےٚ پُکن،صرف دۅن پدٮ۪ن پٮ۪ٹھ کھڑا روزُن۔وۅنۍ ٲس سۅ مےٚ صرف اتھس تھپھ کران تہٕ پکان اوسُس بہٕ پانے۔حالانکہ پانس اوس مےٚ بہتھ زِ بہٕ ہیٚکہِ تھپہٕ بغیر تہِ پٔکِتھ۔مگر تس ٲس نہ زن وُنہِ میانٮ۪ن قدمن پٮ۪ٹھ پژھ۔اتھ جنگلس منز آسہٕ بدلے بدلے زُو زٲژ۔
اکہِ دۅہ ییٚلہِ مےٚ أکۍ جنگلۍ بِچ ٹۅپھ دِژ،مےٚ کوٚر چھۅرٕ چھۅرٕ ،سورے پاس گوم نیٖلہٕ سٔرۍ یہِ ٲس میانس بدنس پٮ۪ٹھ کانسہِ بِچ سنزگۅڈنِچ ٹۅپھ۔ٹۅپھ وُچِھتھ آو تس وُٹھن پٮ۪ٹھ عجیب اسُن تہٕ مےٚ ووٚنُس دَگ للہٕ وان:
۔۔۔۔"بہ چُھس دگہِ سٍتۍ مران تہٕ ژٕ چَھہم اسان۔"
"اسان ناچھَس نہ لٔج سیا بلایہ"
"اسان اے چھکھ تہٕ"
ُُ"نا پژھ چھم نہٕ یوان ژٕ چَھہم پٔزۍ پٲٹھۍ بڈیامُت"!
"یہِ گویہِ ژےٚ وۅنۍ احساس"
"اٍں بِچ سنزِ ٹۅپہِ سٍتۍ۔۔۔۔۔بِچ سنزن نظرن منز یُنے ہبا گو بَڈُن۔۔"تٔمہِ ووٚن زہر ژہان ژہان۔
دۅیمہ دۅہ پٮ۪ٹھٕ کرنہٕ تمہ پکنہٕ وِزِ مےٚ اتھس تھپھ تہٕ وۅنۍ اوسس بہ تسنزِ تھپہِ بغیر نیران تہٕ سۅٲس تیٖژ پَتھ روزان زِ مےٚ اوس پرارُن پٮ۪وان،یتھٕ پٲٹھۍ پرارُن اوس مے سیٹھاہ کھران،اکہِ دۅہ ییٚلہِ مےٚ یہے کَتھ تَس ؤنۍسۅ بیٖٹھ پتھر تہٕ ژَِہس کھنڈس تھکھ کڈنہٕ پتہٕ ووٚنُن بڈِ موصم اندازٕ۔۔۔۔
۔۔۔۔"مےٚ ہا وۅنۍ پکنہٕ سٍتۍ شانش ہِش زَن کھسان"
تسنز کَتھ بوٗزِتھ باسیو مےٚ زَن ،واریاہ کالہٕ پٮ۪ٹھٕ مےٚ سۅ وُچھمژے چھےٚ نہٕ ،شاید تنہٕ پٮ۪ٹھٕ ینہٕ مےٚ پانے پکُن ہیوٚت۔صرف دۅن پدٮ۪ن پٮ۪ٹھ!۔سۅٲس پٔزۍ پٲٹھۍ واریاہ کرٹے مٕژ ،تَس آسہٕ ڈٮ۪کس ژمٹھتھ واریاہ گیٚنہِ پیمژٕ۔أچھن أندۍ أندۍ ٲسٕس کرہنۍ حلقہٕ پیمٕتۍ تہٕ مُگنڈن آسَس مچھہِ ٹیچہِ ہشہِ نمودار گٲمژٕ ،ماز بیرہ آسس واریاہ گجمژٕ تہٕ وُٹھن ٲسٕس پٔتٕر لٔجمٕژ۔
دۅہ اکہِ لگۍ أسۍ تژھِ بستی کُن ییٚتہِ بدلے لوٗکھ ٲسۍسٲری شکلہِ ہوی ،چارو این ہندِ کھۅتہٕ زیادٕ سوۍ ۔پکان تہِ تہندی پاٹھۍ ،کھیٚلٮ۪ن منز ،پوٚز تہندۍ پٲٹھۍ نہ اکھ أکس نشہِ لاپرواہ تہٕ بے خوف۔بلکہ تنہِ ترہنۍ سازنے بے زِ وَق گوژھ نہٕ ضایہِ گژھُن۔یہ نہٕ کانسہِ ظن زِ وَق ما چُھم ضایہِ کران۔اوٚت وٲتِتھ ہیٚچھنوونس بہ تٔمہ واریاہ کتھہٕ،مثالے یہ زِ شیشہٕ چُھ زیری پُھٹان ۔یہِ پُھٹنہٕ چھُ نہٕ تیوت دۅکھ گژھان یوٗت امیُک چورٕ سننہٕ گژھان چُھ۔موم چُھ تژرٕ سٍتۍ وٮ۪گلان ،یتھ جایہِ نہٕ گاش واتہِ تتہِ چھےٚ زٲج لگان تہٕ زلر زال ووننان تہٕ بیٚیہِ تہِ واراہ کتھہٕ۔
۔۔۔۔تہٕ ییٚلہِ نہٕ تس مےٚ ہیٚچھاوُن لایق کہنۍ باقےٕ روٗد،سۅ ہیٚژٕن واروارٕ سورٕنۍ ہِش۔مےٚ باسیو زَن تمہِ أندرم کیاہ تام مۅلل مےٚ دِتھ،پنُن پان کھۅکھُر کوٚرمُت اوس،تس اوس تام خٲلی گٲمٕژ،تَوے ٲس تَس وۅنۍ سخ تٍر لگان تہٕ بہ دراس تسندِ خٲطرٕ تاپھ ژھانڈنہِ۔
مےٚ اوس وۅنۍ پوٗرٕ پٲٹھۍ یہِ کھرووژوٚلمُت زِ پدٮ۪ن دۅن پٮ۪ٹھ کھڑا سپدِتھ ہرگاہ نرِ زٕ پلوٕ سورےٕ تاپھ ہٮ۪تھ کیاہ رٹن اسمان کۅمبہِ۔
اکہ دۅہ أنۍمےٚ یِتھہٕ تِتھہٕ اکھ دۅژھ تاپھ تہٕ اکھ کٔھنڈ اسمان۔امہ دوہ ٲسۍ أسۍ سیٹھاہ خوش۔سۅ بیٹھ ڈۅکھ دِتھ تہٕ بہٕ بیوٗٹُھس تَس نکھے تسندٮ۪ن ژمٹے متٮ۪ن اتھن پَھش پَھش دِنہ۔مےٚٲسۍ تسندۍ اتھہٕ واریاہہ لٹہِ وُچھمٕتۍ،تسندٮ۪ن کھوورس اَتُھس پٮ۪ٹھ کٔھنِتھ،اومکار،ترشول،پھیرۍ،تارکھ ،زٔندر شٹھ کون تہٕ خبر کیاہ کیاہ ،واریاہہِ لٹہِ وُچھمٕتۍ۔مگر ازتام اوسمس نہ یمن متعلق زانہہ پرژھمُت ۔ازخبر کیازِ پرژھمس۔
"ژےٚ کیاہ چھَے کھوہورس اتھس کٔھنۍ کٔھنۍ یہ چھِٹھ کٔڈمٕژ؟ "
"کیازِ ،چھ نا جان؟"تمہِ ووٚن یمن کھنہِ متٮ۪ن نقشن پَھش پھش دوان۔
"ناے جان چھ۔مگر یہ چھےٚ نا عجیب کتھاہ زِ دٔچھُن اتھہٕ چھُ خٲلی تہٕ کھوہورہس اَتھس چھےٚ چِھٹھ کڈنہٕ آمٕژ۔"
"تیٚلہِ ٲسٕس بہٕ کنۍ ،سُہ اوس کامہ کارس بانگہ نیران تہٕ ژانگہِ اژان،کُنرس چھےٚ لٔرجاے تہِ کھینہ یوان۔بہٕٲسٕس گۅڈٕ تیٖلس پٮ۪ٹھ ژنۍ ٲڈرٲوِتھ تھوان تہٕ پتہٕ سژنہِ سٍتۍ تُرسی دِتھ یِم نقشہِ کڈان۔ییٚلہِ یمن خون پھٹہِ ہے پتہٕٲسٕس ارژٕ نہ ہن پٮ۪ٹھ متھان۔اَتھ اوس کینٛژن دۅہن ہنٮ۪رکھسان تہٕ ییٚلہِ سُہ وسہے ،تلہٕ اوس اتھس پٮ۪ٹھ نقشہِ نوٚن نیران۔بہٕ تہِ ٲسٕس گانگلہِ گژھان تہٕ کُنٮ۪ر تہٕ اوسُم نہٕ باسان،واروارٕ درایہِ سارسےٕ اتھس چھٕٹ۔"
۔۔۔"تہٕ دٔچھنس اتھس؟"۔مےٚ پرژھمس
۔۔"پتہٕ زاکھ نا ژٕ،لٔج سیہ بلایہ،پتہٕ کتہِ روٗد کُنٮ۪ر" تمہِ ووٚن مےٚ بُتھس پھش دِتھ۔۔۔۔۔۔۔۔۔!!
امہِ پتہٕ وچہِ تمہِ وارٕ وارٕ  أچھ تہٕ پتہٕ تہِ مُژرٮ۪ن نہٕ۔وۅنۍ چُھس بہٕ کُن۔بالکل کُن،کُنرُک چُھم احساس تہِ،اتھہٕ زٕ چھم خٲلی تہٕ سٕژن تہِ چھم تہٕ ژنۍ تہِ۔پوٚز کیاہ تام چُھ توتہِ کم زِ اتھس تُرسۍ دِتھ،خون پھاٹوِتھ تہٕ نقشہِ کٔھنِتھ کُنرٕچ داستان چُھس نہٕ لیٖکِتھ ہٮ۪کان!
***

امین کامل ـ منفردسخن ور
بشرؔ بشیر
"امین کٲملن بخش کاشرِ شٲعری اکھ نوو تہ ہاوُن باوُن لایق آہنگ"
یہ چھے صرف اکھ سپوزیشن برابر توتانۍ یوتانۍ یہ کھرٕ سپد ِ زِ کٲملس برونٛہہ کُس آہنگ اوس کٲشرِ شٲعریہ؟امۍ کتھ حدس تام کوٚر ر یوایژن ہندۍ  حد پھٹرتھ کٲشرس شعرٕ ادبس برژرکنہ ریوایژن ہندٮ۪ن حدن منز روٗزتھے چھ تسندۍ تجربہ باقین ہندہ نشہِ بیون۔یا یہِ تہِ ہیکہ سپدتھ زِ یہ بیان چھ صرف بیان، یتھ نہ تسٕنزِ شٲعریہ ستۍ کہٕنۍ واٹھ چھ۔
یوتانۍ کٲشرِ شٲعریہ ہند تعلق چھ امیک ساروےٕ کھۅتہ بوڈ حصہ چھ لولہٕ شٲعری ہند یتھ منز پرٛتھ جایہِ محبوبہٕ سند تصور،راونُک تہٕ لبنُک خیال یا زندٕ روزنک تہ مرنک سوال چھ۔للہِ ؔ نِش تہ لبو اسۍ یہے بنیادی کتھ۔شیخہٕ شرکٮ۪ن منز تہ چھ تمیک بے یہ شٲعرس نا پسند چھ، تمیُک احساس یہ انسان چھ تہ تمیک طمع،طمہے یوت نہ بلکہ ازلی تہ ابدی مقصد زٲنتھ تتھ پتھ کینہہ تہ قربان کرنٕچ یژھ یہ تسنزن نظرن منز پوشہِ وُن تہ سکون دِیٛن چھ۔
حبہٕ خوتونؔ تہ أرنہٕ مالہؔ ہندٮ۪ن غزلن ہنز بنیاد چھ لولے تہٕ محمود گٲمیؔ،رسول میرؔتہ مہجورؔ تہ چھ یتھۍ نے تھورن متۍ کران باسان۔ترقی پسند دورس منز یودوے یہ نظریہ بدلان چھ مگر بہ ونہٕ تتھ صرف ہیٚژ ہنز تبدیلی۔بنیٲدی تجربہ چھ اتہ تہ سے۔گویا امین کٲملسؔ تانۍ واتان واتان پرٲوۍ کٲشرِشٲعری صرف ہیٚتی مزازکۍ منزل۔کٲملسؔ یاکانسہ تہ کٲشرس شٲعرس متعلق یہ ونُن زِتٔمۍ کیاہ پُھٹرٲوۍ یم روایتی حد، چھ سراسر  اپُز۔ بہ چھس نہ ہرگز تہ یہ ونان زِ یہندۍ موضوع کیاہ گژھۍ بدلٕنۍ بلکہ کتھ چھے اپروچچ تہ ِییٚتہ کُنہ کٲنسہ کٲشرۍ شٲعرن پنُن اپروچ بدلاونچ کوشش چھے کرمژ،سۅ چھے بذات خود لاگتھ تھاونہ آمٕژ کتھ باسان۔یہ چھ کٲملؔصٲبس متعلق تہ پزر۔اما پوز بہ ونہ تس صرف اکھ رومٲنی شٲعر۔۔۔۔اکھ کامیاب رومٲنی شٲعر۔مگر صرف یتے وننہ ستۍ چھنہ سون حق نکھہٕ وسان۔کٲملنہؔ انفرادی شاعرانہ شخصیژ نشہ أچھ وٹتھ تس صرف ررومٲنی شٲعر ونُن گیہ تس ستۍ ناانصافی۔سہ ییٚلہِ ۵۶۹۱عیسوی ہس منز پنٕنۍ "لوٕ تہٕ پروٕ"ہٮ۪تھ برونہہ کُن آو تٔمۍ کر ادبی حلقن منز زبردست وۅسہٕ درۅسہٕ پیدہ۔ظاہر چھ ز تتھ منز آسہ تمہ خصوصیژ یمو کنۍ کٲملؔ ادبی حلقن منز مقبول سپُد تہ واریاہو شاعرو کوٚر امی آیہ لٮ۪کھن شروع۔
کٲملؔ صابن ہووزیادٕ پہن نوٮ۪ر غزلن منز۔سہ گوو  اکھ ورتٲو تٔمۍ غزلہ خٲطرٕ تمہ نشہ الگ زبان یۅسہ اوتانۍ امہ خاطرٕ مخصوص ٲس زاننہ یوان۔ دویم گوو تسند لہجہ تہ ترییم یہ زتمۍ ورتاوِ کٲشرِ غزلہ خاطرٕ نوِ بحرٕ۔شعرٕ زبانۍ متعلق اوس اوتانۍ یی خیال کرنہ یوان زِ یہ چھے عام زبانۍ نشہ بالکل الگ ورتاوچ زبان۔کاشرس منز پُھٹروو کٲملنؔ یہ بزم۔تمۍ یوٚدوے عامیانہ زبان استعمال کٔر نہ مگر شعرٕ زبان أنن عام کٲشرِ زبانۍ نکھٕ۔تسندٮ۪ن شعرن ہند تواتر چھ پرن وٲلس زنتہ جود کران۔یہ چھ پزر زِلفظن ہُند تووتُر تہ آہنگ ہیکہ تہ تمہ نے نشہ الگ ٲستھ تہ یتھ تہ ہیکہ نہ کانہہ انکار کٔرتھ زِ لفظن ہنز پرٛتھ کانہہ ترتیب تہ ترکیب چھے پنُن انفرادی معنے تھاوان۔
زبانۍ متعلق چھے کاملؔ صابٕنۍ یہ خصوصیت زِ شعر وننہٕ وقتہ چھنہ سُہ زبانۍ تہ لفظو موجوب ژھۅکان باسان۔تس چھے لفظن پٮ۪ٹھ حکمرانی ۔مگر یہ کران کران چھے کٲملؔ صابن لفظ ورتاونس منز فیاضی ہاومٕژ۔ییمہ ستۍ تسٕنزِ شاعریہ واریاہ ددارٕ چھ ووتمت۔سہ زن گوو شاعریہ ہُند حسن چھ اختصارییمہ خٲطر شاعر علامژن تہ استعارن کام چھ ہٮ۪وان۔تتھ برعکس چھ کٲملؔ صابٕنۍ یم صنایع تہنزِ شاعریہ منز زیچھرُک وجہ بنان۔نی تون تمۍ سٕنز کانہہ تہ نمایندٕ نظم۔مثالے"؛پریٚنۍ شاہراہ"
دُور اکھ زیٖٹھ ،سرد،پریٚنۍ شاہراہ
بے صدا،پُر سکون،پُر اسرار
زاگہٕ سۅندر،حسین،ماگٕچ راتھ
زیٖٹھ زن شرٛاونس اندردِگرس
آسمان قد سفیدپھرٛستٕچ ژھاے
سرد زن شامہٕ پٔتۍ بِہتھ تنہا
یاونس پیرِ مرد کانٛہہ دِیہ نا
پرٛتھ کانہہ مصرعہ اصل علامژ" پریٚنۍ شاہراہ" ہندۍتعریف۔گویا پریٚنۍ شاہراہ موضوع بناوتھ چھ شٲعر زیٹھۍ  بیان گران۔ یتھے کنۍ  چھے جنگُل،زیٖرو برج،نیلہٕ ناگ وغیرہ نظمہ تہ۔باسان چھ زِ کٲمل ؔ صاب چھ اکس نقطس پٮ۪ٹھ روزتھ مختلف خواب گران۔تسند تجربہ چھنہ آفاقیژ پٮ۪ٹھ فردس تانۍ بلکہ تمۍ سند سفر چھ فردٕ سندِ پٮ۪ٹھے شروع گژھان ۔حالانکہ"ژوٗنٹھۍپوش"تہ شہٕج بوٗنۍ" نظمن منز یودوے سہ تجربن ہنز اکھ اژھٮ۪ن ہانکل پیش چھ کران مگر یہ چھ عیاں ز یمن نظمن ہند پرٛتھ بند چھ صرف یہندس موضوعس Qualify کران۔امہ خصوصیژ کنۍ چھ وقتس کٲمل ؔ صابٕنۍ شعر سطحی باسان۔تتھی سطحی یمن موقعہ محل شعر ونتھ ہٮ۪کو۔
یہ کینژھا پٮ۪ٹھ کنہدرج چُھ تمیک اعتراف کر شاید پرٛتھ کانہہ۔یہ چھنہ ضروری زِ یمن کتھن کیاہ مانہ پرٛتھ کانہہ قبوح مگر یہ ونن والٮ۪ن پزن نہ واپسی،بے وق،مرثی ،زخمی بتاو وغیرہ ہشہِ نظمہ تہ مشراونہ یمن ہند پرتھ کانہہ مصرعہ بجایہ خود تجربچ مکمل تہ ژینہ ناوۍ شکل آسنہٕ علاوٕ تجربُک (یُس پورٕ نظمہ ہند چھ) اہم حصہ چھ۔گویا یہنز حیثیت چھے بجایہ خود مکل تہ اکہ مکمل جسمک الگ انٛگ۔
کٲملؔ صابُن زبان فیاضی سان ورتاونُک بیاکھ وجہ چھ تہند رومانی اپروچ۔ییمہِ کنۍ پرٛتھ کانہہ شعر زبردست طاقتور جذبن ہُند نتیجہ چھ تہ جذبن ہندس اتھ طوفانس منز چھ شاعرس لفظ تمہ نشہِ کم پایہ باسان یہ تس ونُن چھ۔تمہ کنۍ چھ سہ پتہٕ اورٕیور تھپہ دِتھ پرٛتھ کانہہ سہ ژھل ورتاوُن ییمہ کنۍ سہ پنننٮ۪ن جذبن باوَتھ ہیکہ کٔرتھ مگر تسند اند روٗن چھ پرٛتھ وِزِ تس یہ ژینہ وَن دوان زِ یہ کینٛژھا سہ ونُن چھ یژھان تہِ ہیوک نہ تمۍ ونتھ تہ توے چھ نوِ نوۍ بیان تہٕ صنایع تھُران۔اتہ چھ سہ واریاہس حدس تانۍ شبیہہ(image) ورتاونس منز کامیاب روزان۔امہ کنۍ وُچھو أسۍ یہ تہ زِ کٲملؔ صابنٮ۪ن اکثر شعرن منز چھ اسہ نٔنۍ پیکر گرایہ ماران باسان۔گویا یِم شعر پرنہٕ وقتہ چھے زنتہ سانٮ۪ن أچھن برونہہ کنہ یہنز عمل آسان۔
کاشرِ شاعری خاصکر غزلس منز یۅسہ بیاکھ اہم تبدیلی کٲملؔ صٲبن أنۍ سہ گوو یہ زِ محبوب سُند صیغہٕ ورتووتمۍ مونث۔تسند ونُن چھ:
"میانٮ۪ن غزلن ہند محبوب چھ عام غزلن برعکس زنان۔مےٚ چھنہٕ پنُن محبوب مرد بناونس زنہے بروبری یوان۔اوٕکنۍ ہرگاہ یہ ریوایژ سٍتۍ بغاوت باسہ بہٕ چُھس أکس فطری جذبس برونٹھ کنہِ مجبور"
کٲمل صابُن یہ نظریہ یودوے تسٕندِ خاطرٕ موافق آسہ تہِ تہٕ امہ لحاظہ چھنہٕ سہ تخلیق کار آسنہ کنۍ ریوایژن ہند غلام۔مگر سہ ییٚلہِ ذاتہٕ خاطرٕ محبوب سُند صیغہٕ مونث ورتاونس فطری چھ زانان خبر تسند خیال کیاہ چھ کلہم شاعری متعلق؟دویم یتہِ زِ یتھٕ کنۍ چھ شعرکۍ معنہِ ہُرنٕکۍ امکانات  چھۅنان تہٕ شعرس چھ کم جہت باگہ یوان۔یہ چھ اکھ زیوٹھ بحث زِ محبوب گژھیا شاعری منز مذکر آسُن کنہٕ مونث۔ریوایژ کنۍ  چھ مذکر تہٕ کٲملؔ صابُن اکثر جاین مونث ورتاوُن چھ تسند الگ انداز۔
کاشرِ غزلہٕ خاطرٕ ورتاوِ تمۍ تِمہ بحرٕ یم نہ اوتانۍ استعمال آسہٕ سپدان۔کاشُر غزل یُس سراسر ایرٲنی اثرٕ ستۍ بارسس آو تمہ خاطرٕ ورتاوِ کٲملؔ صابَن تِم بحرٕ یِم تمہ شعرٕ مزازچہِ آسہٕ یُس کشیرِ منزے محمود گامیؔ نہِ غزلہِ برونہہ رایج اوس سہ گوو حبہٕ خوتونہؔ ہندس غزلن تہ لُکہ بٲتن ہٕنز لے۔امہ علاوٕ ورتاوِ تمۍ تِم بحرٕ یِم نہ کاشرس منز ورتاونہ آسہٕ یوان،البتہ اردو تہٕ فارسی شاعری منز چھےٚ موجود ۔کٲملُن زیاد توجہ روٗد ژھۅچن بحرن کُن۔یمن عروضی تبدیلین پتہٕ کنہ چھ تمۍ سُند بوٚڈ بارٕ مقصد سہ سازُت پیدہ کرُن یُس تس برونہہ مشُن اوسُن ہیوتمُت۔یہِ چھ پزر زِ کاشرس منزچھ واریاہ تتھۍ شاعر وتھۍ متۍ یمن ساز نواز ونو مگر کٲملؔ چھ یمن سارنے برونہہ۔امہ سازیتُک یتیجہ چھ یہِ درامُت زِ پرن وول چھ معنے أکتھ کُن ترٲوتھ صرف شعرٕ کِس آہنگس حظ تُلتھ ہٮ۪کان۔اتہ چھ یہ ونُن ضروری زِ یہ آہنگ وۅتلاونہٕ خاطرٕ چھنہٕ کٲملنؔ صرف عروضی تبدیلیہ کرِ مژٕ بلکہ تمۍ چھ پرٛتھ کانہہ امکان ورتوومُت:
نظر چھےٚ نظرِ ژٹان پن،خبر چھےٚ خبرِ بُچھان
دِلن چھُ باندِ گوٚمُت رَتھ،أچھن چھےٚ لٔجمژ زوٗن
۔۔۔
ژِہس ژِہس چھےٚ بِہان تٮ۪مبٕر کٲژٕہن دی تن
چُھ ساتھ ساتھ تٮ۪نگل وُدۍ پہر پہر چھُ دَزان
۔۔۔
مہ زان کھوٚت یُسے سَمدس تہٕ سُے چھُ چوبُک زن
قدم قدم چھُ مےٚ وٲراگہٕ منزلس کُن گژھان
نٲدمؔ،راہیؔتہٕ کٲملؔ یودوے اکے وقتچہ ترےٚ آوازٕ چھے اما پوٚز کٲمل چھ یمن دۅن نشہِ الگ وَتھ لبان۔یَتھ منز بقول حامدیؔ کاشمیرتخلیقی سرمستی چھے "سہ چھُ جذبس تہٕ فکرِ أندری خونہٕ کِس نارس منز وٮ۪گلٲوتھ نوِ صورٔژ گران تہ تمۍ سٕنز آواز چھے مارۍ منزرٕ،یاوٕگی تہٕ نورٕ موجوب اکہ نوِ لہجچ نشاندہی کران"
(انہار،جلد۔ا۔شمارٕ۔۲صفہٕ۰۰۱)
تاپہٕ ٹیوٚک پیوٚو یام شہلس ریہٚہ ہیٚژٕن
ونتہٕ کُس پھۅلراوِ یَتھ سیٚکۍلس گولاب
۔۔۔
أکۍ جلن نصف رٲژ کوٚڈ پکھہِ واش
چٹکہٕ مُژرنہٕ یوان برن پانے
۔۔۔
سۅ آرٕ وَل چھےٚ ریہے ریہٚہ وَدان"ہیو عشقو"
وفا بچٲر چھُ ہاوان مژر،مژر چھُ دزان
یہِ لَر تہٕ کانہِ لگاں کیُل،ہۅلَر تہٕ اڈۍ جہ فنا
تہٕ پوشہِ پان پنُن بسترس سناں آسی
کٲملؔ صابُن لہجہ چھ رنگدار تہٕ پاسل۔گۅڈنچی کَتھ چھے یہ زِ تس چھ باضابطہ پننہ وقتُک شعور۔تسند بیان چھ پننہِ شاعری متعلق" یہِ شعرٕ مزازہ نوٚو تہٕ جداگانہٕ۔یہ چھے اکہ خوددار زخمی مزازٕچ آواز تہٕ میانہ شاعری اندر اَکھ تازٕ وٲرِد مہمان"
(لوہ تہٕ پروٕ ـ سرنامہٕ)
یہ مزارٕ چھ تمے شعورُک نتیجہ یُس وُہمہ صدر ہندس أکس شاعرس آسُن گژھِ مگر کٲملؔ صابُن یہ بیان چھ تتھےٕ اکھ بیان یُتھ تسند کانہہ بدل نقاد تہِ دِتھ ہیکہ۔تٔمۍ سندس بیانس تمۍ سٕنزِ شٲعری منز وُچھنہ کرنہ روستےٕ پژھ کرٕنۍ چھنہٕ شوبان۔یہ زَن ونیُک تانۍ کینژو نقادو کوٚرتہِ۔سہ یِتھہ کنۍ زِ زمٲنی شعورس خاص کٔرتھ أزۍکِس دِتۍ تِمو کینہہ ناو۔مثلن قدرٕ روانہِ،تنہایی ،وٲراگ،دم پُھٹۍ ماحول وغیرہ۔مگر یُتے چھنہٕ زمانُک شعور۔سۅ شٲعری یَتھ منز امہ قسمُک اہتمام آسہِ چھے نہ ہرگز تہ خوشونۍ باسان۔اَتھ برعکس چھ کٲملٕنۍ ؔ تِم شعر سٮ۪ٹھےٕ خوبصورت یمن منز غیرشعوری پٲٹھۍ أزۍچہ حسیژ (Sensibility) ہُند بیان چھ:
کٔمۍ دوٚپ ییٚتہِ چُھنہٕٕ آدٕمۍ بۅے
یِم کیاہ ،ادٕ چھا سارے ژھایہ
ٹِکٹہٕ لٲگِتھ تہ بند لفافن منٛز
بے پتاہ خط چھِ ڈاکخانٕکۍ أسۍ
خوددٲری ہُند احساس یوٚدوے کاشرِ رومٲنی شاعری منز کُنہِ کُنہِ نظرِ تہِ چھ گژھان مگر کاملؔ صٲبَن کھول اَتھ رنگ تہ یہِ بنییہ تہندِ کلامٕچ اکھ بٮ۪ن تہ خاص خصوصیت۔أتھۍ خوددٲری ہندس عالمس منز یِم شعر کٲملؔ صٲبَن ونۍمتۍ چھ تم چھ تمہ جد ید حسیژ ہندۍ پٔزۍ ٲیینہٕ دار یِم یَتھ سٲنس ماحولس وَیہ وٕنۍ چھ ییٚلہِ زن اَتھ متعلق باقےٕ کتھٕ یا شعر صرف لٲگتھ چھ باسان تھاونہٕ آمُت۔امہ خوددارانہ مزازٕ کۍ یِم کینہہ شعر وُچھو یمن منز محبوبس ستۍ کتھ باتھِ ہُند رویہِ تہٕ تس متعلق سونچن نہج برابر پننہِ زمانٕچ عکاسی چھ کران:
را وِ ہی شَہہ تہٕ سورِ ہی دُبراے
میانہِ شہرُک ہوا ژٕ چیٚیہِ ہَکھ گاش
۔۔۔
ہے لٔتی! یُتھنہٕ دِلس لولہٕ مٔژھیُل شوق گنی
یِم وُشِنۍ کاڈ تہٕ پٲراو نہٕ یَتھ شہرس منٛز
۔۔۔
پکھ از سڑکن مینَو راد
وۅلہٕ دۅنوَے رۅخصت تھاوَو
محبوبس خطاب کرنُک طریقہ یُس کٲملنؔ گۅڈنچہِ پھرِ ورتووسہ چھُ بے تکلف۔تَتھ منز چھ عاشق تہ محبوب سٕندٮ۪ن مقامن تہٕ رُتبن ہُند تعلق ونہِ یوان،تَتھ منز چھ پانہٕ نیار،پرٛتھ کانہہ رازٕچ تہٕ نیازٕچ کتھ چھے موقعہ محلس منٲسب تہ عشقس منز دۅن درٮ۪ن موٲفق:
امہِ کتھِ کٔرۍنِم وٲنجہِ گٔدۍ
کیٛا سٲ نظرےٕ دِزِ ہے تور
۔۔۔
ہاوس کانچھان چٲنی شوٗب
پانس تامَتھ چُھے اتہِ اور
۔۔۔
بہٕ آسہٕ پانہٕ ژےٚ روٚس کانٛہہ تہِ معاملے مۅکلیو
ژٕ  آسٕہَکھ مےٚ ورٲے یوٚد، مگر یہِ ما ؟ ون سٲ
طنز یہٕ مزحُک رنگ چھ کٲملؔ نٮ۪ن واریہن شعرن منز نظرِ گژھان۔زندگی ہنزن خٲرجی حقیقژن تہٕ دٲخلی احساسن ہُند نا ہشر یتھ تضاد س زنم چھ دِوان تَتھ چھ کٲملسؔنِش طنزک تر درامُت۔تمس نِش چھِ خٲرجی حالات تٔمۍ سٕنزِ ذٲتی زندگی خاطرٕ کریٖٹھۍ ۔سہ چھ یمن سارنےٕ حالاتن پٮ۪ٹھ مجبور آسنہٕ کنۍ ٹسنہ کران۔انسانہ سٕنز حیثیت دُنیاہس منز یَتھ حدس تام بے معنہ(Absurd) چھے تمچ ممکن باوتھ چھے کٲملؔ سٕندٮ۪ن شعرن منز نظرِ گژھان۔موجودٕ حقیقیژ ستۍ تسُند رویہِ چھ منفی،سہ چھنہٕ عقیدن تہٕ نظرین ہُند غلام۔یہِ کینٛژھا سہ حقیقژ متعلق ونان چھ تہ چھ بے لاگ باسان۔لہذا چھ طنز تسٕندس کلامس منز حقیقت زاننُک اکھ کامیاب ذریعہ۔تمۍ سٕنزِ امہ ترایہ ہٕنز شاعری چھے کاشرس مزاحیہ ادبس منز امے کنۍ تٔھز مثال:
اتھٕ سوُرِم ژوٚٹا نہٕ کانٛہہ درِدس
اوٕ بہٕ اوسُس ہوا تُھران خٲلی
۔۔۔
گُلنار،طرح دار،مۅلٕلۍ شعر ہیٚیو ما
کانژھا تہِ چھنی ہار، خریدار، ہیٚیو ما
لیٖلام چھ لولس تہٕ دِیو بوٗلۍ  دِیو  بوٗلۍ
ٹاکارٕ چھ سودا سرِ بازار  ہیٚیو ما
۔۔۔
وُنہِ کٍتۍ ارماں،ژھاراں چھ درماں
وُنہِ کٍتھ طوفاں،اسہِ نم چھ چاراں
یِم سٲنۍ رہبر،وندٕ وۅگنٮ۪ن چھِ کھالان
۔۔۔
فرہاد حض چھُ اوسمتےٕ نا فلک جوان
عشقس بلاے اور مَہ حض سن،نِباو حض
ادٕ حض مُبارکےٕ چُھ،زمانس تہِ لوٚگ حمل
وۅتھ حض مزٲرۍ برمجہِ شَہُل شام چھاو حض
Humanisation of Artیعنے ادب عام زندگی ہندٮ۪ن بنیٲدی ضرورتن ستۍ ہشراونٕچ یۅسہٕ کوشش کٲملؔ صٲبَن پننہِ شاعری منز کٔرمٕژ چھے تَتھ یودوے کامیاب تریٖن ونو نہ مگر یہ ہَن چھ مانُن پٮ۪وان زِ محض ذٲتی شاعرانہٕ تجربن اکھ کلہم انسٲنی رنگ دِنس ستۍ چھ تسٕنزِ شاعری منز اکھ میچھر پیدہ کوٚرمُت:
رزِ پٮ۪ٹھ پیوٚو قدم تہٕ بُچھ سرپھن
کٍژ ٲوِج پنٕنۍ حیات بنے۔
***


کٲشرِ شاعری ہُند پگاہ
شادرمضان
کس حساس انسانس آسہ نہ پگاہ وُچھنک تہ زاننُک شوق دل تمبلاوان یُس بہ عمل یُن سہل کتھاہ چھنہ۔اما پوز تہ کٔرتھ تہ چھُ انسانس پننہ ازلہٕ کالہ پٮ۪ٹھے پنُن یہ شوق روچھمُت تہ پھانپھلومُت ییمیُک نتیجہ پیشن گویی ہُند سہ عمل چھُ ،ییمہِ دسۍ اَتھ تصورس یا رٮ۪واجس چھےٚ ترے صورژ۔اکھ گے نجومی سٕنٛز پیشن گویی یعنے علم نجوم،دۅیم گے اسرارۍ قلندر سٕنٛز کانٛہہ پیشن گویی یعنے روحانی بصیرت ،یمن دۅن متعلق بہ بے خبر تہ انزان چُھس۔ترییم گے ساینسی تحقیقی تہ تنقیدی مزازتھاون وٲلس کانسہِ انسان سُنٛد پننہ از کالک حال اوحال ژینتھ ژرژتھ ہٮ۪نہ ینہٕ والہ کالک اندازٕکرُن یَتھ پوت منظرس منٛز محض تمۍ سُنٛد شعور ،شۅد بۅد،سونچ تہٕ منطق کار فرما آسہ ۔تکیاز پرتھ حساس انسانس چھُ پنن اکھ حال تیُتھ ٲنہ آسان ییمہِ مٔنٛزۍسہ پنن پگاہ ژرژان ژینان چھُ ۔اما پوز تہندس حالس گژھِ تسُنٛد پتھ کال لازمن دید مان آسن۔اتھ پوت منظرس منز گو دہمہ صدی ہندۍ انسانس پننس ذہنس منز اکوہمہ صدی ہند شبیہ تہٕ یہ شبیہ بنیو اکوہمہ صدی ہند اکھ تیُتھ خاکہ یس انسانی سوچس کنہِ نتہ کنہِ اعتبارہ گواہی دوان رود زِ چون اندازہ چھُ میانہ وجودک تکمیل۔
کٲشرِ شاعری ہندس حساس قاری سند صورت حال تہ چھےٚ شاید یتھے ہیو یَس پننہ بختاوار شعرٕ ریوایژ ہند پتھ کال ژٮ۪تس چھُ تہ پننہ شاندار شعرٕ ریوایژ ہند از کال تہِ دید مان چھُ۔یَس پننہ کلہم شعرٕ ریوایژ ستۍ پٔتۍ مٮ۪ن پنژاہن ؤریَن دوران لیکھنہ آمت سُہ تنقیدی بحث تہ نظرن تل آسہ یُس کاشرِ شاعری ہند فکری ،بدلونٮ۪ن لسانی انہارن آکارن ہند حال اوحال تہ تخلیقی مۅل مرتبہ زاننہ پرکھاونہ باپتھ لیکھنہ آو۔تکیاز امۍ تنقیدی مطالعن سمکھاوۍ اسۍ تمن قداور شاعرن یہنُد کلام اسۍ اوترٕ ا وترٕ تام محض عقیدت پُژۍ گٮ۪وان گٍنگراوان یا بوزان پران اسۍ یا ریوایتی صوفیانہ تصوراتن ہندس پوت منظرس تحت اتھ حسب ضرورت معنہ مفہوم کڈان پشران اسۍ۔یہ چھُ موجود تنقید کے کارنامہ زِ قدیم کاشرِشاعری آیہ جدید تنقیدی معیارو پرزٕناونہ تہ جدید کاشرِ شاعری آیہ قدیم کیو جدید یا ونو مشرقی کیو مغربی تنقیدی کہوچن کھالِتھ مۅلناونہ،ییمہِ ستۍ سانہِ کلہم کاشرہ ہند مۅل مرتبہ تہ حال اوحال آشکارسپد۔ونۍ یَس احساس قار یس تہ سنجیدہ نقادس پننہ شعرٕ ریوایژ ہند پتھ کال تہ ازکال تہ پننہ تنقیدی سرمایہ دسۍ پننہ کلہم کاشرِشاعری ہند فکری لسانی تہ تخلیقی صورت حال دید مان تہ آشکار آسہ تس آسہ میانی پاٹھۍ شاید کاشرِشاعری ہند پگاہ بامبراوان تہ تابناک بدلہ باسٮ۪س کاشرِ شاعری ہند پگاہ ہنا تشویشناک ۔ونو مخدوش تہ مایوس۔
للہٕ واکھ تہ شیخہ شرکۍ چھ پننہ لسانی تہ تخلیقی معیار کنۍ دۅن پزرن ہندۍ گواہ۔ اکھ یہ زِ لل دیدِتہ شیخ العالمن برونٹھ چھے کشیر منز اکھ مستند تہ شاندار شعرٕریوایت ٲسمژ ییمیک برجستہ یاوُن للہٕ واکھ تہ شیخہ شرکۍ پراوان تہ چھاوان چھ،دۅیم یہ زِ کٲشرِشاعری ہند یۅہے ابتدا چھُ کاشرِ شاعری ہند تخلیقی عروج تہِ۔واکھن تہ شروکٮ۪ن ہند یہ تخلیقی عروج چھُ یتھ پزرس تہ گواہ زِ لل دیدِ تہ شیخ العام سند تخلیقی وجود چھےٚ سنسکرت تہ فارسی شعر یاتک رَس مہتھ تہ پننہ شعرٕ ریوایژ ہند استفادٕ کٔرتھ بالید ہ سپدمُت تہ ستی چھکھ لفظن استعاراتی تہ علامتی اظہار دتھ زبانۍ ہند ادراک تہ پننس تخیلی پروازس تخلیقی جوہر عطاکٔرتھ شعرٕ تجربہ نباونُک شاعرانہ وَل تہ ہۅنر بدس ٲسمژ۔
دما دم کوٚرمس دمن ہالے
پرزلیوم دیپ تہ ننییم ذات
ـ لل دٮ۪د
ہَہ اکہ سنگرِ تار زن وزن
گمبد گرزن دنۍ دنۍ کتھ
ـ  شیخ العالمؒ
محمود گامی یس ،رسول میرس تہ تمن پتہ صمد میرس تہ احد زرگرس تام کنوہمہ تہ وہمہ صدی ہندٮ۪ن درجن واد صوفی شاعرن آسہٕ تِم صوفیانہ محفلہ تہ مجلسہ آیتن یمن ہند کشیرِ منز منعقد سپدنک رواج عام اوس یِمن محفلن تہ مجلسن منز اوس شاعری ہندٮ۪ن مختلف پاسن تہ گوشن پٮ۪ٹھ بحث سپدان تہ شعرن منز ورتاونہ آمتٮ۪ن لفظن ہندس معنہ مفہومس تہ ورتاوس پٮ۪ٹھ اوس سرنہ سوچنہ یوان سانٮ۪ن صوفی شاعرن ہندِ باپتھ آسہ یِم محفلہ تہ پننٮ۪ن مُرشدن ہندۍ د ربار شاعری ہندۍ درس گاہ۔یتے یوت نہ حضرت حبیب اللہ نوشہری بیوٹھ علم عروض ہیچھنہ باپتھ حضرت شیخ یعقوب صرفی سندس دربارس منز وری وادن ژاٹہ کوٹھ کٔرتھ۔گویا اکھ بوڈ یا اعلیٰ درجک شاعر بننہ باپت پننہ تہ پانس اندۍ پکۍ شعرٕریوایژن ہند مطالعہ تہ استفادچھُ ضروری تہ ستی چھِ شاعرانہ لوازمات زاننۍ ہیچھنۍ لازمی ۔سانٮ۪ن نوِ پیہ ہندٮ۪ن شاعرن چھا اتھ پزرس کن ظُن تہ تِم چھا یمہٕ بنیادی تہ اہم کتھہٕ زاننہ یا ہیچھنہ باپت سنجیدہ یا طشنہ طلب۔سانٮ۪ن نوِ پیہ ہندٮ۪ن شاعرن نِش چھےٚ شاعری محض ردیفن تہ قافین منز گنڈنہ آمُت کانہہ منظوم لسانی اظہار۔ہرگہ شاعری محض اکھ الہام آسہے رحمان ڈارن کتہ آسہے پننہ "شش رنگ"ناوۍ نظمہ منز پنن تخلیقی کمال عروجس واتناونہ پژۍ پنُن شہری لہجہ اسلام آبادۍ لہجس چھیٚپہِ دیتمت۔یُتے یوت نہٕ پرٛتھ بندس چھِ ٲٹھ مصرعہ تہٕٲٹھن مصرعن ہٕندٮ۪ن ٲٹھن قافین چھےٚ اَکھ مخصوص صوتی آواز۔یَتھ بندس منز دَن (آدن)چھُ ورتاونہٕ آمُت تمہ بندٕ کٮ۪ن ٲٹھن مصرعن منز چھنہٕ کُنہِ جاے"کن" ورتاونہٕ آمُت تہٕ یَتھ بندس منز "تن"ورتاونہٕ آمُت تمہِ بندہ کٮ۪ن ٲٹھن مصرعن منٛز چھنہ کنہ جایہ "پن"ورتاونہ آمت حالانکہ نظمہِ ہندٮ۪ن شٮ۪ن بندن ہٕندٮ۪ن ارتاجی(۸۴) بیرونی اکوہن اندرونی قٲفین ہند عروض تہٕ آہنگ چھُ کنےٕ مگر فنکٲری ہٕنٛز عظمت گٔے یہے زِ امہِ باوجود چھُنہٕ کانٛہہ قٲفیہ غیر منٲسب ،ہریمانہٕ یا بے محل یعنے مذکورٕ نظمہِ ہٕنٛزِتخلیقی باوژ منٛز چھےٚ رحمان ڈارسُنٛد شعوری عمل شٲمل۔کیا سۅچھ کرال سٕنٛز "دوٚپمس تہٕ دوٚپنم "۔۔۔شمس فقیر نہِ"شنۍ یا گٔژھ تھےٕ"ہوٮ۪ن اعلیٰ تخلیقی فن پارن منز چھنا شٲعرن ہُند شعوری عمل دخل۔وہاب کھار کتھہٕ ونہے مٔتۍورس منٛز یِتھ عظیم مصرعہ
عالم چھُ ووٚلمُت زلف خم نےٕ
آدم چھُ بے اختیار
تہٕ احمدۍ بٹوٲرۍ کتھہٕ کرِ ہے غیر شعوری طور اسلٲمی تصوفس تہٕ ہندو اسطورس میٛل
یندرازنہِ دربار نغمہٕ کران چھی پرستانو
سوزِمنصور گرٛزان کن دژوم بہٕ گوس دیوانو
اَز چھِ کشیرِ منز ہتہٕ واد منظوم باوَتھ کار یِم پانے پانس صوفی شٲعر ونان گنزران چھِ۔تہٕنزٕ ہتہٕ واد شعرٕ سۅمبرنہِ چھےٚ بازر آمژٕ تہٕ یوان تہِ چھےٚ۔ اما پوٚز یِمن ہتہٕ واد شعرٕ سۅمبرنن منز چھنہٕ اَکھ کیاہ اوٚڈ مصر عہ تہِ تِیتھ یَتھ شٲعری ہُند چُھہہ لوٚگمُت آسہِ۔یِمن سۅمبرنن ہٕندۍ باوتھ کار نَہ چھِ صوفی تہٕ نَہ چھِ شٲعر بلکہ سیٚدٮ۪ن سادن لوٗکن پیٖرتہٕ گۅنماتھ ؤنِتھ برٛم دوان تہٕ یتھےٕ ہیو پاٹھ پٔرِتھ چھِ یِم ریڈیو کشمیر پٮ۪ٹھٕ تہِ پنٕنۍ بٲتھ گٮ۪وناوان۔ کاش پٔتۍمٮ۪ن ترہن(30) ؤرۍیَن دوران آسہ ہے امہِ قبیلہٕ چہِ شٲعری منز ہیو اَکھ شعر تہٕ تخلیق سپدیومُت ۔تیٚلہِ تہِ تھاوِ ہے ازیُک حساس قٲری آش زِ کٲشرِ شٲعری ہُند پگاہ ہیٚکہِ تابناک ٲسِتھ۔
بہٕ ژایوس سٔنۍ ژوٗرے شمع زٲلِتھ زوٗرے
وُچھُم تتہِ شور ووٚتھمُت زور عشقہٕ نارسَے
ـ  نعمہٕ صٲب


تیوٚنگل ہیو عشقہٕ آتش مےٚ ننٮ۪گل جل
جنگل مےٚ زول کراے دِل تُلِتھ آس
ـ  وازٕ محمود
یہِ ٹیوٚٹھ پزر مدنظر تھٲوِتھ کِتھہٕ چھُ ٚ ممکن زِ ینہٕ وٲلس زمانس منز سپدِ کانٛہہ کرامات زِ کنوہمہِ یا وُہمہِ صدی ہُند کانٛہہ قداور صوفی شٲعر پراوہ نووزنم تہٕ کٲشرِ شٲعری ہُند پگاہ پھۅلہِ نبس پٮ۪ٹھ آفتاب ۔
وۅنۍ تُلہِ کانٛہہ سوال لل دیٚدِ شیخ العالمسؒ پتہٕ روٗد لگ بھگ دۅن صدۍیَن کٲشرِ شٲعری ہٕنز وٮ۪تھ شۅنگِتھ تہِ کَس ٲس خبر تمہ پتہٕ وۅتھن حبہٕ خوتون ،محمود گٲمی تہٕ رسول میر س ہوۍ قداور شٲعرتَتھ مایوس کُن دورس منز تہِ ہرگہ کٲشرِ شٲعری ہٕندس ینہٕ وٲلس کالس متعلق کانٛہہ یتھےٕ ہیو تشویش میٲنی پٲٹھۍ باوِہے ۔سُہ آسہے لٲزمن اَپز ثٲبت سپدمُت۔جوابن چُھم عرض زِسُہ اوس شٲعری ہُند زمانہٕ۔زندگی ہُند اہم ترین تہٕ مشغول شعبہٕ اوس شٲعری۔لوٗکھ ٲسۍ ییٚژھِ پژھِ شٲعرن خدا دوست گۅنماتھ زانان مانان۔مشرقی عقیدس منز اوس شٲعر تلمیذ رحمان یعنے خداے سُند ژاٹھ۔شٲعری ہٕندۍ بنیٲدی اصول ٲسۍ ہیٚھچنہٕ تہٕ ہیچھناونہٕ یوان۔رُت شٲعر بننہٕ باپَت اوس پننہِ تہِ باقےٕ اہم زبانن ہٕنز شٲعری ہُند معالعہٕ کرُن لٲزمی۔اَتھ کلہم پوٚت منظرس اوس اَکھ حساس تہٕ سنجیدٕ شٲعر پننہِ شٲعری ہُند دامانہٕ کشادٕ بناونہٕ باپَتھ مطالعہ تہِ کران تہٕ شٲعری ہٕندۍ بنیٲدی اصول تہِ ہیٚچھناوان تہٕ پانناوان۔یتھےٕ ونہِ ہے ہا وازٕمحمود ؂
صرف تے نحو موٚٹھ مےٚ عشقہٕ سے منز
محو دربحر وحدت زٮ۪وکلتھ آس
أتھۍ پزرس چھُ محمود گٲمی تہٕ رسول میر مۅل وچھان تہٕ پننہِ زمانُک مروجہ علم درسن پران۔فارسی شٲعری ہُند شیر چٮ۪تھ چھُ تُہند شٲعرانہٕ وجود بالغ سپدِتھ تکمیل پراوان۔نتہٕ کتھہٕ ہیٚکہِ ہے محمود گٲمی شاہکار فارسی مثنوی یَن تِیُتھ کٲشر لباس لٲگِتھ یِمن محمود گٲمی سندۍ تخلیقی کارنامہٕ ۔پزر چھُ یی زِ محمود چھُ گۅڈنچہِ لٹہِ یِمنے مثنوی یَن ہٕندِوساطتہٕ کٲشرِزبٲنۍ یہِ دٔپۍ زِ تہِ دریافت کران ۔یہے حسن چھُ تہندٮ۪ن وژنن تہٕ باقی نغمٲتۍ بٲتن منز کاڈ کٔڈِتھ۔رسول میر نہِ شٲعری منز ورتاو نہٕ آمٕتۍ اصطلا ح،ترکیبہٕ،تشبیہ تہٕ استعارٕ چھِ گواہ زِ رسول میرس اوس نہٕ فقط فارسی شٲعری ہُند سوٚن معالعہ بلکہ اوسس فارسی زبٲنۍ ہٕنندس لفظہٕ راشش پٮ۪ٹھ دسترس تہٕ سٍتی تِمن کٲشُر مزاز عطا کرنُک وَل تہٕ ورتاو بَدس۔دپانس رسول میر گوپنژٕ شتوُہ ؤرۍشہِ وانسہِ منز جواں مرگ تہٕ أزۍ کِس نوِ پیہِ ہٕنٛدس کَس ژتجی وُہرس شٲعرس تگہِ یا کر توٚگ یژھہ اعلیٰ لسٲنی باوژ منز یُتھ ہیو اعلیٰ تخلیقی تجربہٕ کرُن۔
کھٹِتھ سینس اندر بو نالہٕ رٹِتھ شامہٕ سۅندر
جامہٕ زَن سروِقدس پان ولایو مدند
رسول میر
یا
زُلف کوکل کنہٕ چَھے ٲنس آہ
نتہٕ قرآنس پٮ۪ٹھ کَنہِ بسم اللہ
ہرگہ سانیو نوِ پُیہِ ہٕندیو شٲعروشٲعری پنُن شوق بلکہ محمود گٲمی یا رسول میرٕنۍ پٲٹھۍ پنُن معشوق بناوتھ پنُن شٲعرانہٕ وجود تعمیر کوٚرمُت آسہے تیٚلہِ آسہے أزۍکِس بانبرِ لد زمانس منز تہِ سانہِ نوِپُیہِ ہٕندۍ کٲنٛسہِ تہِ نوجوان شٲعرن عام لوٗکن ہُنٛد نے تہٕ پننہِ أزۍکہِ دورکٮ۪ن قداوار بزرگ شٲعرن تہٕ نقادن ہُند ظُن پانس کُن ضرور مرکوز کوٚرمُت۔تیٚلہِ وَنہو کٲشرِ شٲعری ہُند پگہ چُھ تابناک۔اماپوٚز نَہ چُھ سانٮ۪ن برۅنٛہہ کنہِ تِیتھ کانٛہہ نوِ پُیہِ ہُند شٲعر تہٕ نَہ چھُ أزۍکِس مشینی دورس منز شٲعرن یا شٲعری ہٕندِ باپت تِیتھ موٲفق ماحول ممکن یُتھ زِشٲعری بنہِ پرٲنۍ پٲٹھۍ زندگی ہُند مشغول شعبہٕ،مقدس پیشہٕ یا اَکھ میوٗٹھ شُغل تہٕ امہِ سلسلہٕ پھۅلہِ کٲشرِشٲعری ہُند اَکھ تِیتھ پگہہ یُس کاجُک رَو بٔنِتھ سٲنِس أزۍکِس انہِ گٔٹۍتصورس گاشراوِ۔أزۍکِس کمپیوٹر زمانس منٛز چھُنہٕ شاید یہِ ممکن۔أزیُک نوجوان چھُ پننس کمپیوٹر دُنیاہس سٍتۍ تیوٗت آوُر زِ تَس چھنہٕ امہِ نٮ۪بر زنتہِ کہنۍ لگہار باسان۔تسُند مشغلہٕ چھُ انٹرنیٹ،فیس بُک تہٕ کینٛہہ وقت ہے بچوس تہٕ سُہ گو موبائیل بُزۍ۔تَس نَہ چھےٚ شٲعری بوزنس تہ پرنس سوٚمب فرصت تہ نہ چھس پنُن أندرم شٲعر بیدار کرنس یا تَس معقول غذا دنس کیُت تہٕ نہٕ کانٛہہ غرض۔وۅنۍ یُس شٲعری نسبت ہنا حساس آسہِ یا شعر لیکھنہٕ باپت سپدِ بے قرار تہِ،تَس تہِ چھُ سٍتی أزۍکِس ساینسی مزازکس انسان سُند سُہتصور مایوس کران یَتھ تصورس تحت وننہٕ چھےٚ یوان زِ أزۍکِس تازٕساینسی زمانس منز چھا تہِ شٲعری کانٛہہ لگہٲری ۔لگہٲری تہٕ نا لگہٲری ہٕندس اَتھ تصورس منز ہٮ۪نہٕ یِتھ چھُ سُہ تہِ محض پننس تخلیقی دنیا ہَس تسلی دِنہٕ پژۍ سرسری پٲٹھۍ کینٛہہ شعر لیٖکھِتھ پنُن تخلیقی وۅندٕ لۅژراوان۔پٮ۪ٹھہٕ أزۍکِس یَتھ بانبرِلَد زمانس منز چھُ سانہِ نوِ پُیہِ روزگارُک چھۅرٕچھۅرٕ کرٕ وُن اِنتشار۔زنتہِ سیٚکہِ صحراوس منز گاڈٕ وۅنی یَس أکس یِتھہٕ تِتھہٕ روزگار آسہِ تہِ ،تَس چھےٚ دفتری بانبر تیٖژ زِ سو نچس ژٮ۪تھ دِتھ تہپنہٕ نس تخلیقی شعورس ووٚن دِتھ مۅل رَچھنُک چُھنہٕ تَس ساعتےٕ نصیب سپدان۔بقول راہی
وۅتھ راہی دفتر گۅو ژیر
وتہِ شیرو وۅنۍ کِتھ خط و خال
امہِ ٲنہٕ منٛزۍ ییٚلہِ کٲشرِ شٲعری ہُنٛد پگہہ جلوٕ گر سپدان چھُ،سُہ چھُ۔ بہر حال گوٚٹ تہٕ مایوس کُن تیٚلہِ کِس شٲعرس اوس نہ روزگارُک کانٛہہ غم تہٕ اوسس مریدن تہٕ عقیدت مندن ہُنٛد کاروان آیِتن تہٕ تہٕ زندگی ہٕنٛدۍ معاملات تہِ ٲسۍ نہٕ أزکۍ ہوۍ کھرۍ لَد،پیچیدٕتہٕ ورل۔تَس نِش ٲس شٲعری نٲزل سپدن وول الہام ییٚمہِ کِنۍ سُہ شٲعری سٍتۍ جنون کِس حدس تام عشق کران اوس یمہِ کنۍزندگی ہٕنٛدۍ باقی سٲری سامانہٕ بے معنہ باسان۔پٮ۪ٹھٕ ییٚلہِ معشوق سِرسٲوۍ ،پردس ژھایہِ برقعہ پوش آسہِ،تیٚلہِ چھُ وصل پراونہٕ کِس اشتیاقس منٛز انتظارُک کرب میوٗٹھ تہٕ خوبصورت آسان۔اما پوٚز اَز روو عشقس معنہِ تہٕ معشوق بنیو سروگہِ کھۅتہٕ سرۅگ گندن تماشہِ۔سِر پیوٚ بازرتہ گۅو چَھلہِ چھانگر۔انٹرنیٹس تروو بٹُن تہٕ ییٚمہِ اندازٕ عاشقس خۅش کرِ تٔمہِ انمانہٕ گندِمعشوقس۔گۅڈٕ کَس چھےٚ أزۍکِس لارِلد زمانس منٛز عشق کرنس تہِ فرصت ۔بقول فیضؔ ؂
اور بھی دُکھ ہیں زمانے میں محبت کے سوا
راحتیں اور بھی ہیں وصل کی راحت کے سوا
اَتھ صورت حالس منٛز چھُ سون أزیُک نو نہال شٲعر ہٮ۪نہٕ آمُت تہٕ تَس نِش کتھہٕ ہٮ۪کو اعلیٰ تہٕ شٲعری ہُنٛد توقع کٔرِتھ۔اَتھ پوٚت منظرس منٛز چھُ کٲشرِ شٲعری ہُنٛد پگہہ اکہِ اَنہِ گٹۍ سفرُک اَکھ بےٚ توقع تہٕ انزا ن مسٲفر باسان یُس بظٲہر نہٕ کانٛہہ میٖلہٕ پٔٹ چھےٚ تہٕ نَہ کانٛہہ منزل چھُ۔
وونۍ تُلہِ کانٛہہ شخص یہِ سوال زِ موجود زمانہٕ کہِ امہِ تشویشناک صورتحالہٕباوجود تہچھُ کٲشرِ شٲعری ہُنٛد اَز کال باگہِ بوٚرُت،شاندار تہٕ معنہِ سوو۔سانہِ نوِ تہٕ جدید کٲشرِ شٲعری چھوو مہجورس پٮ۪ٹھٕ اَزتام تِیُتھ تخلیقی جہار تہٕ بہار یُس پزنہٕ پٲٹھۍ کٲشرِ شٲعری ہُنٛد بیاکھ تخلیقی عروج چھُ۔یُس باقےٕ اہم مشرقی زبانن ہٕنٛدس شعرٕ سرمایس مقابلہ نَہ تنگ دامن چھُ تہٕ نَہ کم پایہِ۔پرانہِ شٲعری مقابلہٕ نوِ کٲشرِشٲعری ہُنٛد موضوعی کیو لسٲنی نوٮ۪رتہٕ نوِشٲعری مقابلہٕ جدید کٲشرِشٲعری ہٕنٛدۍ بدلوٕنۍ تہٕ سرتازٕ موضوعی تہٕ ہیٚتی انہار تہٕ آکار چھِ کلہم کٲشرِ شٲعری ہٕنٛدس تواریخس منٛز تِم زٕ ویٚدۍ پڑاو یہٕندۍ سرحد مقرر تہٕ پابند آسنہٕ بجایہِ باڈو دار تہٕ آزاد چھِ۔یہِ چھےٚ موضوعی کیو ہیٚتی مزارہ کیواسلوبہ حسابہٕ کٲشرِ غزلُک اَکھ نویٖنہٕ تہٕ معتبر پڑاو تہٕ یۅہے پڑاو چھُ سانہٕ مختصر جدید کٲشرِنظمہِ وقار تہٕ اعتباردوان۔امہِ مختصر آزاد،نیم آزاد تہٕ نثری کٲشرِ نظمہِ ہُنٛد ابتدا تہٕ ارتقٲیی سفرے چھُ امیُک تخلیقی عروج۔سوال پرژھن وٲلۍ سُنٛد سوال واتہِ یَتھ جملس پٮ۪ٹھ اند زِ کٲشرِ شٲعری ہُنٛد یُتھ ہیو معنی سوو طرحدارو تہٕ باوقار اَز کال کیازِ پھۅلراوِ نہٕ کٲشرِ شٲعری ہُنٛد تابناک پگہہ۔جوابن چُھ عرض زِ موجود دورٕ کٮ۪ن اکثر نَے تہٕ بیشتر شٲعرن اوس تہٕ چھُ پننہِ باگہِ بٔرژ شعرٕ ریوایژ ہُنٛد سرۅن مطالعہ تہِ تہٕ تمہِ نشہِ چھکھ فیض تہِ پروومُت۔مشرقی کیو مغربی ادبُک رَس چٮ۪تھ چھکھ نوِ زمانہٕ کٮ۪ن نوٮ۪ن تقاضن ہٕنٛدس پوٚت منظرس منٛز پننہِ شٲعرانہٕ ووٚجودُک تکمیل پروومُت ۔تِم چھِ تِمن تنقیدی لہجن تہٕ سوچن تراین وٲقف یِم وُہمہِ تہٕ اکوہمہِ صدی منٛز شٲعری نسبت برۅنٛہہ کُن آیہِ۔تِمن چھُ یقین زِ زندگی ہٕنٛدٮ۪ن مختلف شعبن ہُنٛد علم تہٕ عملی مطالعہٕ بغیر ہیٚکہ نہٕ اعلیٰ شٲعری تخلیق سپدِتھ۔ امی سنجیدہ تہٕ سنہِ سٔنۍ مطالعن تہٕ مطالعہ پتہٕ پنٕنۍ اعلیٰ تخلیقی معیارن تہٕ لسٲنی ورتاون بنٲوۍ اردو زبٲنۍ ہٕنٛدۍ غالب،میر ،اقبال تہٕ فیض احمد فیض ہوۍ اعلیٰ شٲعر عالمی ادبٕکۍ گاشرۍ منارتہٕ امی وسا طتہٕ سپُد کٲشرِزبٲنۍ تہٕ کٲشرِ شٲعری گیان پیٹھ ہیو عظیم اٮ۪وارڈ نصیب۔اَتھ برعکس چھِ سانہِ نوِ پُیہِ ہٕندۍ نو نہال شٲعر ہٹہِ کہِ رتہٕ شمع زالنے ٲنی مٲنی ظلماتس منٛز لعل ژھانڈنہِ اژان۔یہِ پزر زاننہٕ بغیرے زِ ظلماتس منٛز چُھنہٕ توٚتام لعل پرزلان یوٚتام نہٕ تتہِ ژونگ زالو۔مطالعہ بغیرے کتھہٕ ونہے احمد بٹوٲرۍ
گاشہِ سٍتۍ گاش پرزلان
تہٕ وہب کھار ماونہے أچھ ٹُوِتھ
شمع زولم ہٹہِ کہِ رَتے
سُہ گہہ ظلماتہٕ پیوٛم
اَتھ ظلماتس لعل کیا چھِ تے
سُہ کُس پتے گوم
سانٮ۪ن یِمن نوِپُیہِ ہٕنٛدٮ۪ن نو نہال شٲعرن نَہ چھُ مطالعہ کرنُک ظُن تہٕ نَہ شعرٕ ہنرمندی ہیٚچھنُک شوق ییٚمہِ کِنۍ تہٕنٛزِشٲعری منٛز انسٲنی صورتحالس سٍتۍ نَہ کانٛہہ موضوع پوٹھان چھُ تہٕ نَہ کانٛہہ تجربہٕ پھبان ۔رسمی موضوعن رسمی زبان تہٕ اوٚگر تھوگُر منظوم اظہار۔دَپان چھنا زبان چھےٚ شٲعری ہُنٛد بنیٲدی وسیلہٕ تہٕ لفظن چھُ ڈمعنہِ علاوٕ خبر کٍتۍ معنہِ آسان۔شٲعرس گژھِ یِمن معنہِ مفہومن تہٕ لسٲنی زٲوۍ جارن ہُنٛد واتنیار آسُن۔تَس گژھِ عام لفظن استعاراتی تہٕ علامتی اظہار دِنُک وَل بَدس آسُن تہٕ ترکیبہٕ،تشبیہہ تہٕ استعارٕ گرنُک تہٕ منٲسب تہٕ موزون لفطہٕ ژٲر ہُنٛد حٮ۪س بٮ۪دار آسُن۔لسٲنی ورتاوےٕ چھُ شعرس عرشس کھالان تہٕ فرشس والان۔میٲنۍ کِنۍ چھنہٕ نوِپُیہِ ہٕنٛدٮ۪ن شٲعرن یا تہٕ اور کُن ظۅنے تہٕ نتہٕ چھُ غیر سنجیدہ پننس شعرٕ تجربس نسبت اَتھ پوٚت منظرس منٛز کتہِ چھُ ممکن زِ کٲشرِ شٲعری ہُنٛد ینہٕ وول پگہہ آسہِ تابناک۔
بیاکھ اہم تہٕ توجہہ طلب پزر یہِ زِ پرٛتھ دورس منٛز چھِ کانٛہہ شعرٕ صنف گال کھاتس گژھان تہٕ کانٛہہ نٔو صنف پننہِ لگہٲری ہُنٛد نیب دوان۔واکھ،شُرک،تہٕ وژن ہشہِ اہم کٲشرِصنفہٕ گٔے وار وارٕ پرانان تہٕ غزل بنیوو شٲعری ہُنٛد ترجمان۔اماپوٚز نوِزمانہٕ کٮ۪ن نوٮ۪ن تقاضن مطابق آیہِ مخصر نظم ووٚجودس ،یۅسہٕ شعرٕ اظہارُک اَکھ موزون وسیلہٕ ثٲبت سپٕز تہٕ کٲشرس منٛز ووت غزلس سٍتۍسٍتۍ نظمہِ ہُنٛد تخلیقی مرتبہٕ عظمتس۔سانہِ نوِ پُیہِ ہٕنٛدۍ شٲعر چِھنہٕ یاتہٕ نظمہٕ مازانے یا چھکھ نہٕ نظم ووننُک فن بدست یوان۔تِموتھو وسہل انگٲری منٛز پنُن قلم غزلس آیتن۔یہِ زاننہٕ کرنہٕ ورٲیی زِ حیات تہٕ کاینات کِس سِرساورس متعلق یہِ کینژھا تہِ مشرقی ز بانن منٛزسرنہٕ سوچنہٕ آو تٔمیُک ترجمان چھُ غزل تہٕ بقول شمس الرحمان فاروقی زِ"غزل چھُ بنیٲدی طور بالواسطہٕ اظہارُک تہٕ غیر روایتی موضوعن ہٕنٛز شٲعری ،ییٚتہِ دۅہ دٮ۪ن چہ عملی زندگی ہُنٛد تجربہٕ تمی وِزِ قبول سپدِتھ ہیٚکہِ ییٚلہِ سُہ استعیارس منٛز پیش سپُد"امہِ نوِ پُیٖہ ہنٛزہ شٲعری متعلق چھُ رحمن راہیؔ سُنٛد یہِ تشویس تہِ بوزُن لایق۔
"سٲنۍ نوجوان شٲعر چھِ شاید اوٕکِنۍ صرف غزل صنفہِ الاندۍ گٲمٕتۍ زِ اَتھ منٛز چُھکھ طبع آزمٲیی سہل باسان۔قافیہ تنزاہ کھٲر،ردیفہ لٹا گنڈ،اَکھ یا بیاکھ زمیٖنہِ ہنا پٔدرٲو، یژھ تژھ خیالہٕ بندۍ یا کر تہٕ غزلہٕ ککواہ ہٮ۪تھ درایہِ بازر‘ (شیرازہ)۔ تہِ کٔرِتھ تہِ ہرگہہ کاش سانہِ نوِ پُیہِ ہٕنٛدٮ۪ن نونہال شٲعرن ہٕنٛدس کلہم غزل سرمایس زول دِتھ سانہِ رٮ۪وٲیتی یا جدید غزلٕکۍ یتھۍ ہوۍ زٕ ژور شعر نیرہن،سانہِ شٲعری ہُنٛد پگہہ اوس تابناک۔
لوٕ ہژ تہٕ چِھندریمٕژ مسول ونان چھےٚ واوس
دامانہٕ میوٛن ییٚمۍ چھوٚل تَس زانٛہہ قرار آسہا
ـ  مہجورؔ
وُچھان وُچھان گیہ کرامتھاہ اَکھ دارِپٮ۪ٹھےٕ
پُھلے مےٚ پانس لٔجم تہٕ چھاون واجِنۍ بےٕ
ـ رخسانہٕ جبینؔ
تِم لُکھ چھِ پٔزی آفتابٕکۍ اَڈ تہٕ سٮ۪ٹھاہ میٖٹھۍ
تِم لُکھ چھِ مگر سیٚدۍ تہٕ شرمدار لگن کَتھ
ـ عزیزحاجنیؔ
ہردُک ہوا تہٕ زردٕ پنٕکۍ ڈیر اوٚبرٕ نَب
تَس آسہِ لٲزمن سۅ جوٲنی أچھن تلے
ـ  شہنازؔرشید
کاش نوِ پُیہِ ہٕنٛدس اَتھ شعرٕسرمایس منٛز آسہے یِژثھ ہِش نظم تخلیق سپدان یا سپٕز مٕژ ،سانہِ شٲعری ہُنٛد پگہہ آسہے شاید پرزلہٕ وُن ؂
خدایہِ ہاوُم مےٚ دور روزُن
تہٕ پننہِ پانُک یہِ بار وٮ۪ترُن
مےٚ گوٚژھ نہٕ وۅنۍ کانٛہہ تہِ سٍتۍ آسُن
پنُن وۅندے گوٚژھ سہار باسُن
بہٕ نٮ۪برٕ اَژ ہا تہٕ اندر نژہا
گرنزے مےٚ گوٚژھ وۅنۍ شمار راوُن
مےٚ گوژھ نہٕ راتُک خیال روزُن
ـ اقبال نازکیؔ
اما پوٚز کرامات چھےٚ کُنہِ وِزِ تہِ سپدان ۔خداے بوٗزِن تِژھ کرامات سپدِن زِسانہِ شٲعری ہُنٛد پگہہ پھۅلن گٹس منٛز نَبس زنتہٕ کاجُک رَو۔
***

راہی سنزٕ نظمہ:کینٛہہ ویٚچھہِ پوچھہِ کتھہٕ
مجروحؔ رشید
غزل ٲسۍ تَن یا نظم راہی سٕنٛز با وَتھ چھےٚ دۅنوٕنۍ صنفن تہٕ ہیژن منٛز منظم تہٕ مربوط اوٕکِنۍ چَھنہٕ اَتہِ تفصیلاتن ہٕنٛدٕ خٲطرٕ کانٛہہ گنجایش۔مےٚ چھُ امہِ کتھہِ ہُنٛد احساس تِمن دۅہن تہِ شدتہٕ سان سپُد مُت ییٚلہِ بہٕ یاوَن گریٚکہِ منٛز رٲہی سٕنٛدِ کلامہٕ کِس شِہلس تَل زندگی ہٕنٛز کتاب پران اوسُس۔شاید چھُ راہٖی سُنٛد منفرد تہٕ بٔڈ شعری آواز آسنُک اَکھ ثبوت یتہِ زِ راہی یَن کٔر کٲشرِ شعرٕ باوَتھ روایتی لُکہٕ لَیہِ نِش نَہ صرف آزاد بلکہ کوٚرُن اَتھ اَکھ فنی تہٕ فکری اۅبٮ۪ر گۅبٮ۪رعطا تہٕ کٲشرِشٲعری ہٕنٛز زبان بنٲون مجٲزۍ تعلقہ انسٲنی ذہنہٕ کٮ۪ن سنجیدٕ جذبن ہٕنٛز زبان۔تہٕنٛزِ شٲعری ہُنٛد یہِ تخلیقی عمل تہٕ بیوٚن تہٕ بدوٗن تخلیقی آکار چھُ کینٛژن پرن والٮ۪ن کلہٕ پیٚٹھۍ گژھان تکیازِ تہٕنٛدۍ کِنۍ گٔے شٲعری تہِ یہِ سٲری سمجِتھ ہٮ۪کن تہٕ یَتھ سٲری ہٮ۪کن للہٕ کھوٚل کٔرِتھ۔مگر یہِ چھُ ناممکن تہِ یُتھ ادبی فضا ،ہیٚکہِ نہٕ زانٛہہ تہِ عوام الناسٕچ کٲم ٲسمٕژ تہِ نَہ آسہِ زانٛہہ۔یژھٕ کامہِ چھےٚ ہمیشہِ کینژو مخصوص فردو کرِ مژٕ تہٕ تِموےٕ چھُ بڈٮ۪ن ادیبن تہِ بڈٕ ادبُک معیارقٲیم کوٚرمُت۔ادبہٕ نِش لطف اندوزپرن والٮ۪ن لوٗکن تہِ چھِ یِمے لوٗکھ رہبری کران آمٕتۍ۔ارسطووَن ہوو زٕٹریجڈی،کومیڈی تہٕ ایپک کیاگوو؟تہٕ امی ہوو زِ سفوکلیش،یوریپیڈیز تہٕ ایکایلس کمہِ درجِکۍ شٲعر تہٕ گۅنماتھ چھِ۔بریڈلے تہٕ ولسن نایٹن ووٚن زِشیکسپیر سٕنٛز معنویت کیا چھےٚ تہٕ تٔمۍ سٕنٛدٮ۪ن مختلف ادبی تہٕ فنی پاسن پٮ۪ٹھ تروو یموےٕ گاش۔سنسکرت شٲعری تہٕ ڈرامہُک تجزیہ کوٚر آنند وردھن ،ممٹ تہٕ ابھنو گپتن تہٕ یموےٕ کٔرۍ سنسکرت ادبٕکۍ رنگارنگ تخلیقی گوشہِ روشن۔یہِ سورےٕ تمہیدی بحث پیوو اوٕ مۅکھہٕ کرُن تکیازِ اَکھ بوٚڈ شٲعر پرزٕناونہٕ تہٕ پرکھاونہٕ خٲطر چھےٚ بہر حال أکس تجربہٕ کار تہٕ ہنر مند نقادنے تہٕ أکس معتبر مبصر سٕنٛز ضرورت۔تٔمس مبصر سٕنٛز یُس شعری منظر نامس منٛز وقوع پذیر تبدیلین نَہ صرف أنزۍ مٔنزۍ آسہِ بلکہ آسٮ۪س تِمن ہُنٛد معروضی ادارک تہِ۔مےٚ چھُ اَز راہی صٲبنہِ نظمہِ ہندِ حوالہٕ کَتھ کرنُک حکم سپُدمُت تہٕ بہٕ کرٕ پنُن پان راہی صٲبنہِ نظمہِ ہٕندس تخلیقی دنیاہس تامے محدود۔یہ زن تمہیدس منٛز وننہٕ آو زِ راہی سٕنز باوَتھ چھےٚ منظم تہٕ مربوط تہ اتہ چھےٚ نہ تفصیلاتن ہٕندٕخٲطر کانٛہہ گنجٲیش تکیازِ تفصیلات چھِ ایجازو اختصارس مخٲلف تہٕ اختصار تہٕ ا یجازے چھُ حسن و جمالس پھانپھلان۔
نو روزِصبا پٮ۪ٹھ از تام یہ کینژھا تہٕ راہی صٲبن لیوٗکھ تہِ سورُے چھُ پِھرۍ پھِرۍ ییٚمہِ کتھہِ ہُند باس دوان یا دٔپۍ زِ أچھو کھوریوہاوان زِ راہی چھُ پننہِ شٲرانہ سفرکہِ روزِ اولہٕ پٮ۪ٹھےٕ تجربہٕ پسند شٲعرروٗدمُت تکیازِ تمس چھُ باؤژ تہٕ ہیٔژ ہنزٕ نیہِ وتہٕ تلاش کرنُک معنہ کونچھ ہاوس رہبری کران روٗدمُت۔ترقی پسند دورچہِ نظمہِ منز تہِ روٗز راہی سٕنٛز نظم وارِیہس حدس تام شٲعری اوٕکنۍ قریب تکیازِ راہی اوس زانان زِشعر گژھِ پرن وٲلس موٗلہٕ کنۍ أکس جمالیٲتی لمحس منز محصور ہٮ۪کن کرِتھ۔یُتھ سُہ کنہِ انسٲنی یا ونو ڈرامہُک لمحُک نقشہِ وۅتلٲوِتھ انسٲنی زندگی ہٕنٛدِ کنہِ پاسَس گاشرٲوِتھ ہیٚکہِ۔اگر نہ شٲعر یہ ہیٚکہِ کٔرِتھ تیٚلہِ ہیٚکہِ تٔمۍ سٕنٛز سٲرےٕ تخلیقی عمل اَکھ فضول سرگرمی ٲسِتھ یۅسہٕ سیٚکہِ لَوَر وُٹھنس برابر آسہِ۔امہ حسابہٕ ییٚلہِ نو روزصبا چٮ۪ن نظمن سام ہٮ۪مو باسان چھُ زِ آییڈِیازن (Poetry of Ideas)ہنز شٲعری آسنہٕ باوجود چھےٚ یمہٕ نظمہ شٲعر سٕنز شٲعرانہٕ ہنر مندی تہٕ خیالاتن نسبت تٔمۍ سٕندِ ذٲتی کشفٕچ تہٕ واتناوچ رٕژٕ مثالہٕ۔تٔمۍ چھُ "سۅنہٕ لانکہ پٮ۪ٹھ"فن براے فن تہٕ"جیلہ بٲجِس کُن"ہشن نظمن منز پلاٹانک آسنہ باوجود ییٚمہِ کتھہِ ہند خیال تھوومُت زِ محض خیال ہیٚکہِ نہٕ نظم بنتھ بلکہ چھُ نظمہ ہندِ ووتھہٕ واشرہ خاطرہ زبان ورتاونک ول بدست آسُن لابدی۔نو روزِ صبا چٮ۪ن نظمن منٛز چھِ أکس حدس تام تفصیلات موجود یم نظمن ہندس مجموعی حُسن تہٕ تاثرس سٍتۍ متصٲدم چھِ تاہم چھُ راہی یَن امی تصادمہٕ سٍتۍ پننہِ شٲعری ہندس تَتھ دورس خیر آباد کوٚرمُت یتھ أسۍ تہنزِ شٲعری ہند انتدٲیی پلاٹانک دور ؤنتھ ہٮ۪کو۔
راہی سٕندس قٲری یَس گژھِ ییٚمہِ کتھہِ ہُند خیال زیر نظر روزُن زِتٔمۍ سٕنٛزِ نظمہِ پتہٕ کنہِ چھےٚ انگریزۍ روٖمٲنی کیوجدید تہٕ فارسی جدید شٲعرن ہنزن نظمن شعری روایت تہِ کارفرما تہٕ سُہ ہٮ۪کون نہٕ أسۍ محض مشرقی جمالیات کِس سوٚتھرس پٮ۪ٹھےٕ یوت مۅلہٕ نٲوِتھ ۔یتھ پٲٹُھۍ نہٕ اَکھ انگریز ییٚمس نہ غزلہٕ چہِ sensibiltyہند احساس ہیٚکہِ ٲسِتھ ہیٚکہِ نہ غالبس ؔیا حافظسؔ ہوٮ۪ن شٲعرن پزنہٕ پٲٹھۍ پرکھٲوِتھ۔مغربن تہِ چھِ ضرور تِتھۍ نقاد پٲدٕ کٔرۍمٕتۍ یِموغٲلبسؔ تہِ چھےٚ سام ہیٚژ مٕژ تاہم چھنہٕ تِم تہٕ تِمن سٍتۍ انصاف کٔرِتھ ہیٚکۍمٕتۍ۔بہر حال میون بنیٲدی نۅکتہٕ چھُ یہِ زِ راہی سٕنزِ نظمہِ ہُند طرح چھُ یٔژ پٲٹھۍفکری تہٕ فنی اعتبارٕ اَکھ عالمی تناظروۅتلاوان اوٕمۅکھہٕ چھُ یورپی نَے تہٕ انگریزۍ نظمن ہند طرح زیر نظر تھاوُن ضروری۔یہِ کَتھ چھےٚ یِتھہ پٲٹھۍ تہ درٮ۪ر لبان زِتٔمۍ چھُ واریہن یورپی زبانن ہنزن نظمن ہند ترجمہٕ کٔرتھ پنہٕ نٮ۪ن تخلیقی دلچسپین ہند مظٲہرٕ وِزِ وِزِ کوٚرمُت۔دۅیم یہ زِ تٔمۍ چھےٚ نظمہِ ہنز تِمہٕ بسیار ہیٔژ کٲشرس منز متعارف کرِمژٕیِمو نہ صرف نظم کٲشرِ شعرٕ باؤژ ہند اَکھ اہم وسیلہٕ بنٲو بلکہ بناوٕن یہ کٲشرِ شٲعری ہنز اَکھ مستند تہٕ مستحکم ہیت ۔ڈراماٹُک مونولاگ،Soliloguy،اوڈ ہشہِ ہیٔژ بنے یہِ تٔمۍ سٕنزِ تخلیقی شخصیژ ہندۍ ٲنہٕ یِمو منزۍ ٲسۍ مختلف النوع زندگی ہندۍ رنگارنگ نقش وُچِھتھ چھِ ہٮ۪کان ۔راہی سٕنزن نظمن منز چھِ زندگی ہٕندۍ ترےٚ رنگ خاص پٲٹھۍ وۅتلان ۔أکس رنگس چھُ سُہ "صحرا"ناو دوان ییٚتہِ ہمیشہ مجبوری ہند وجہِ واو وولان چھُ۔بیٚیس چھُ سُہ ’گلزار"ونان ییٚتہِ پرٛتھ وِزِ وۅلسیمتہِ سونتُک جشنہ چھُ لگان تہٕ تریٚمس چھُ سہُ "سمسار"ونان ییٚتہِ انسانس پننےٕ پان پھران چھُ۔وچھوے تہٕ"جلوٕتہٕ زبوٗر"نظم چھےٚ تٔمۍ سٕنٛزِ کلہم شٲعری تہٕ خصوصاً تٔمۍ سٕنزن نظمن ہند اَکھ Synopsisبنان ییٚتہِ زندگی ہندۍ یم متضاد پاس اَکھ أکس سٍتۍ جیٚپھۍمِلوِتھ نظرِیوان چھِ۔یہ تخلیقی طریقہ کارچھُ راہی سٕنٛزن نظمن منٛز اَکھ ڈرامایی صورت اختیار کران یۅسہٕ شٲعر سٕندس تخلیقی وٮ۪وہارس ٲنہٕ ہاوان چھےٚ۔اوے تہِ چھِ راہی سٕنزن بیشتر مختصرنظمن منز بیوٚن بیوٚن تہٕ جدا جدا Personaدرینٹھۍ گژھان یِم اکہِ طرفہٕ زندگی ہٕنزِ رنگارنگی محیط چھِ تہٕ بیٚیہِ طرفہٕ چھِ نٮ۪رل کیفیژن تہٕ شعری کردارن ہٕندۍ ٲنہٕ دار۔
راہی سٕنٛزِ نظمہِ ہند اَکھ ساروےٕ کھۅتہٕ ٹاکارٕ طرح چھُ تمن نظمن ہند یِمن منز Rebirth آرکی ٹایپ درشاونہٕ چھُ آمُت۔یژھن نظمن ہند مطالعہ کرنہٕ وِزِ چھ ٹی ایس ایلٹ خصوصاً یاد پٮ۪وان ۔"پے چھُ ظلماتہٕ وُزان"،"قعر دریا سلسبیل"تہٕ"اَکھ خواب"ہشن نظمن منٛز چھےٚ مایوسی ٲخر کار اند واتان تہٕ وۅمید چھےٚ انسٲنی روٗحس باگہِ یوان۔یِتھہٕ پٲٹھۍ شیکسپیر سُند ہیملٹ المناک قربٲنی دِتھ ہۅریشو ہِش تہٕ بامے اسہِ سارنےٕ زندگی ہٕنز نٔو نوید چھُ دوان۔

O good Horatio"what a wounded nam
(Things standing thus Unknown) Shall live behind me If thou didst ever hold me in thy heart,
Absent thee From Felicity awhile
And in this harsh world draw thy breach in pain to tell my story

کولرجؔ سند دم پُھٹۍ ہٲنز تریشہِ کامن سرنہ پتہٕ جہازٕچ اچانک حرکت وُچِھتھ نٔوۍ خواب وونان چھُ،ایلیٹ سند شعری کردار ویسٹ لینڈکس بنجرس منز زرخیزی ہند تمنا کرِتھ ہٮ۪کان چھُ۔ضیا جالندھری زمستان نظمہ ہندس زمستانس منٛز روٲنی وُچِھتھ ہٮ۪کان چھُ تہٕ رحمان ڈار شش رنگ نظمہ ہندس شعری کردارس ستن زرمن ہند وَرتن آیُت تھاوان چھُ بالکل تتھےٕ پٲٹھۍ چھُ راہی سند شعری کردار زندگی ہندس ویکھژارس مسخّر کران۔"قعر دریا سلسَبیل" نظمہِ ہند شعری کردار چھُ نٮ۪راش وجارک ہندریارسَرۍ تھےٕ تَتھ جنتس واتان یُس وژھِ وٲنجہِ ہندس تازٕ ہوسس منز شولان چھُ۔"اَکھ خواب" نظمہِ ہند مرکزی کردار چھُ شینچہ تہٕ ماگچہِ خدٲیی نِش آزٲدی لٔبِتھ رنگن ہنٛز وُنل مشکہٕ سر لہر ماران تجربہٕ منزۍ گزران تہٕ’‘پے چھُ ظلماتہٕ وُزان"نظمہِ منز چھُ ٲخر کار ہٲنگنہ مٔرۍمٔری صحیح مگر مۅختہٕ ضرور زٮ۪وان۔
راہی سنزِ نظمہِ ہند بیاکھ طرح چھُ سُہ یَتھ منٛز فنی مٲرۍ منزرس سٍتۍ سٍتۍ راہی سٕنز نظر کشادٕ چھےٚ سپدان تہ سُہ چھُ بدست زندگی ہنزِ گاشہ روٚس مس کٲسۍ بُجہ ہندٮ۪ن سوالن برونٛہہ کنہِ لاجواب گژھان تہ تٔمۍ سٕندس شعری Personaہَس چھےٚ یہ دٔپۍ زِ تہِ زٮ۪و نینگلِتھ گژھان تہ تس چُھ دہَن سۅرمۍ تہ أچھ جوابن مقابلہٕ ژھرے باسان۔"صدا"تہٕ"مظلوم مسخر"ہشہ نظمہ چھےٚ امہِ قبیلچہ ساروےٕ کھۅتہٕ اہم تہ نمایندٕ نظمہٕ یِمہٕ بدست زندگی ہندِ صورت حالہٕ سٍتۍزایُن لٔبِتھ کلہم تہ مجموعی ہیومن پریڈکیمنٹک اَکھ منظرنامہٕ بنان چھےٚ۔یمن نظمن منز چھُ شعری کردار نہ صرف ٹریجک ہیرو بلکہ أکس مظلوم مسخّرسٕنز صورت تہٕ پراوان وُچھ۔
کنہ پٮ۪ٹھ چھُس یتھ ژلہ وٕنہِ سیٚکہِ پٮ۪ٹھ
کُن زوٚن پۅتجن ٹیٖنکہ تُلان'

*
صدا
یَتھ زگتس منٛز
ییٚتہِ پرٮ۪تھ انسان
لل،حبہ خوتن
یزید،یہواد
پرٮ۪تھ کانٛہہ ژلہ وٕنہِ سیٚکہِ پٮ۪ٹھ
نژاں،
تہ نژاں نژاں
مظلوم ٲسِتھ مسخر باساں
مظلوم مسخر
یمہٕ دۅنوے نظمہ چھےٚ اکہِ طرفہٕ نوِآگہی تہ شعری طریقہ کارٕچ تہٕ دۅیمہِ پاسہٕ شٲعرسٕنز بے پناہ نظرِ ہنز گواہ یۅسہٕ عالمی ادبس تہٕ عالمی توٲریخس محیط چھےٚ۔اَتھ سٍتۍ سٍتۍ تہٕ لرِ لوٚر چھُ راہی سٕنزن نظمن ہند منظر نامہٕ پیکر ترٲشی تہٕ علامژو رٔنگۍ اَکھ تِیُتھ تخلیقی صورت خانہٕ بنان یتھ أمۍ رینسمؔ نہِ زبٲنۍ منز Physical Poetryؤنِتھ ہٮ۪کو۔یہ شٲعری چھےٚ رنگین خیالاتو بجاے پیکرن تہٕ شبیہن تہٕ چیزن تہ تہندس چیز تس سٍتۍ کلہم پٲٹُھۍ سروکار تھون۔مطلب یہ زِ پیکرن تہ علامژن ہند اَکھ تِیتھ انضمام چُھ بارسس یوان ییٚتہِ Ideas بجاے پیکرٔژ ہنز اہمیت زیادٕ ٹاکارٕ چھےٚ۔"روٗد"،"ہندِ فانوس"تہٕ"سونتھ"ہشہِ نظمہٕ چھےٚ امہِ تخلیقی طریقہ کارچہِ نمایندٕ مثالہٕ یِمن منز شٲعر پنٕنۍ جذبٲتیت کاپہِ رٔٹِتھ محض منظرک مٲرۍ مندیُت ہاوان چھُ تہ سُہ چُھنہٕ منظرس یا پیکرس منز پننہِ جذبُک کانٛہہ مبدل ژھانڈان بلکہ محض منظرک آسُن تہ باسُن۔اَتھ طریقہ کارس لرِ لوٚر تہٕ اَتھ سٍتۍ رلہٕ وُن بیاکھ منظر نامہٕ چھُ تِمن نظمن منز عیاں یمہٕ شٲعرس بدست زندگی ہندس غیر شٲعرانہٕ مزازس سٍتۍ ہم آہنگ سپدنس پٮ۪ٹھ آمادٕ چھِ کران یتھ منز شٲعر مجبوری ،محکومی تہٕ بے بسی منز گرفتار شعری کردارن زایُن چھُ کانچھان تہٕ سُہ چھُ زندگی ہندس اَتھ یچھ پاسس پرن وٲلس برونٛہہ کُن معروضی اندازس منز پیش کران۔"باس"،"درامن"تہٕ"لیلا"چھےٚ امہِ قبلیچہِ نمایندٕ نظمہٕ یمن منزروٗمان کم تہٕ زندگی ہنزن ٹھوس تہٕ سنگلاخ حقیقژن سٍتۍ شٲعر سٕنز بُتھۍ لاگے دید مان چھےٚ۔
راہیؔ سند ونیکھ تام ٲخری تجربہٕ یُس ہیٔژ رٔنگۍ تِمو نظمہِ منز کوٚر چھُ "زنتہِ اَکھ نظم"نظمہِ ہنز صورٔژ منز اسہِ ویوٚد یتھ منز شٲعر پانس بہم یا پانس برونٹھ کنہِ بظٲہر منتشر چیزن تہ حقیقژن رلٲوِتھ پیش کران چھُ تہٕ کٲشرِ نظمہِ باؤژ ہندۍ عنوان یتھ کتھہِ کُن بے شوٗنکھ پٲٹھۍ یہ اشارٕ تہ کران زِ خود شٲعرس چھنہٕ تجربہٕ چہِ معننویٔژ پٮ۪ٹھ بھرپورپژھ کینٛہہ اوے تہ چھُ نظمہِ "زن تہِ اَکھ نظم"ناو دوان۔
راہی سٕنزن نظمن منز نہ چھُ فکر تہ سونچک انجماد تہ نہ چھُ باؤژ ہند گنڈِتھ ژۅپرِتھ طریقہ کار بلکہ چھُ اتہِ فکرِ ہندِ نامیٲتی وۅپزارُک تہٕ فنی ارتقاعک زیٖنہٕ پتہٕ زیٖنہٕ کھسنُک ٹاکارٕ سنز۔یمہٕ نظمہٕ پٔرِتھ چھُ محسوس سپدان زِ راہی یَن چھنہٕ پننس تخلیقی سفرس دوران زانٛہہ تہِ پوٚت پھیٖرِتھ نظر دِژمٕژ بلکہ چھُ برونٛہہ کنے رواں دواں روٗدمُت۔آرکی ٹایپنن ہندِ لاشعوری بازیافتٕچ تہ تہندٮ۪ن بیوٚن بیوٚن طرحن ہنز کَتھ چھےٚ الگ۔ایلیٹ سندِتنقیدُک نظریہ تہٕ تٔمۍ سٕنز نظم Four quartersچھےٚ راہی یَس بےٚ شونکۍ پٲٹھۍ شاعرانہٕ معروضیت پراونس منز معا ون تہٕ مددگار ثٲبت سپٕز مٕژ۔
بہٕ یژھٕ یتھ کتھہِ بیٚیہِ اکہِ لٹہِ پھیُر دِیُن زِ راہی سٕنزن نظمن پتہٕ کنہِ ییٚتہِ عالگیر یورپی Sensibilityکارفرما چھےٚ تہٕ ۔
***

غزل
شہنازؔرشہد
گژھان چاک چھِ جامن، مےٚ کیازِ لٔج نہ خبر
ہران مۅختہٕ چھُ شامن ،مےٚ کیازِ لٔج نہ خبر

یہ پان چون کُنے زوٚن تہ ساسہ بدۍ الزام
ہلم ژےٚ دورتھہٕ پامن،مےٚ کیازِ لٔج نہ خبر

مےٚ کیازِ بوٗز نہ زانہہ ،سانہِ شہرٕ لوٚگ بازر
ہٮ۪وان مٔلۍ چھ غلامن،مےٚ کیازِ لٔج نہ خبر

رخٕت کٕنان چھُ بہروٗپۍ سنٛد امیرن یُس
سُہ وان لوٗٹہٕ عوامن،مےٚ کیازِ لٔج نہ خبر

دپان روتلہِ کُستاں مےٚ ہیوٚ،تہٕ میانیو اتھو
تُلان میٖل چھُ نامن،مےٚ کیازِ لٔج نہ خبر
***

غزل
شہنازؔرشہد
دزان روٗد أچھن ہنٛد الاو پوٗرٕ شبس
توے یہ قٲفلہٕ سورُے بچاو پوٗرٕ شبس

کہٕنۍ نہ شک زِ بہ حبشی غلام چھُس لیکن
یہِ کُس منگاں مےٚ ڈٮ۪کُک آمہٕ تاوپوٗرٕ شبس

گژھان کیازِ نہ کتۍ کتۍ امِس کہٕنۍ حٲصل
ہُراں چھےٚ ڈینجہِ اگر داو،دواپوٗرٕ شبس

سُہ کمرٕ گژھان ازتہِ گاشہِ سرۍ چھُ میانی سٍتۍ
دزان چھُ ژانگہِ تتٮ۪ن میون ناوپوٗرٕ شبس

نہ کانہہ اصول،نہ اوسس حیا،نہ انصافےٕ
یہِ کہندہ شہرٕ یوان اوس واوپوٗرٕ شبس

سیہ غلاف ولِتھ یُس مےٚ دۅہلہِ دفنا ویوو
سُہ آفتاب مےٚ سخ یاد آوپوٗرٕ شبس
***

غزل
شہنازؔرشہد
بادشاہ سُہ ٲسۍ تَن یاگدا،کرایہِ پٮ۪ٹھ
یتھ سرایہ منٛز بساں پرٛتھ اَکھا کرایہِ پٮ۪ٹھ

پردٕ تھوٚد تُلکھ تہ بلۍ،وتھۍ تھوکھ ژٕ درۍچہِ بلۍ
دٔد وَنن نِمُت چھُ سونتُک ہواکرایہِ پٮ۪ٹھ

یتھ شبس پننۍ چھِ کوٗرِتھ نمٕتۍ وژھو أچھو
یتھ شبس ژٕ خواب جورہ دِکھاکرایہِ پٮ۪ٹھ

سانۍ کتھ بدل،قلندر چھِ أسۍ ،یِہُنٛد ووٚنُم
کیاہ کرن اگر نہ میلٮ۪کھ کُلاہ،کرایہِ پٮ۪ٹھ

اسۍ دوان چھ تارٕ تر نٕچ کراے تس مگر
کیاہ پتاہ زِ پانہ کس ناخدا کرایہِ پٮ۪ٹھ

میانہِ ناوٕ نے کرکھ زونہ پچھ ،مَہ کر ،مگر
اکھ شباہ،بس اکھ شباہ،اکھ شباہ کرایہِ پٮ۪ٹھحسن انظرؔ
آشنا سنزِ چھپیمژِ شعرٕ سوٚمبرن مطالہہچ بنیاد بنٲوتھ ہٮ۪کو ونتھ زِ یہندس کلامس چھ اکھ منفرد لب ولہجہ،اکھ اندرونی آہنگ تہ موسیقیت ،اکھ خاص تہٕ خٲلص مقامی پوٚت منظر تہ تہُند نٲدر مشاہدُک ڈکھ۔تمو چھ اتھ شعرٕ سوٚمبرنہ "اسہِ توٚگ نہ دزُن"ہندس پیش لفظس منز بجا طور ووٚنمت زِ:
"انگریزۍ ادبس ستۍ پیشہ رنگۍ وابستہ روزنہ باوجود تہ دور یاس نہ بہ کٲشرِ شٲعری ہندس مٲرۍمندس ریوایتس نشہِ۔۔۔۔ ۔توے چھے میانہ شٲعری منز نوِ حٮ۪سہ آگاہی تہ ریوایتٕچ ٲڈرن۔مے چھےٚ اجتمٲعی لاشعور کٮ۪ن گہۍلٮ۪ن ونن منز وٲنسن ہند ہُو ہُو۔۔۔۔۔شرۅپراونٕچ کوشش کٔرمٕژ تہ استعارن ستۍ ستۍ تمے اساطیر ورتٲوۍمتۍ یمہِ کاشرِ تہذیبہ کس سوٚدرٕ وچھس منز مےٚ ونہ ہیٚکۍ کٔڈِتھ"
اکھ بیدار مغز شاعر آسنہ تہ اکھ خاص منشور تھاونہ باوجود تہ چھ یہ پزر زِ اتھ کلامس منز چھ مۅللٮ۪ن لالن تہ جوٲہرن أندۍ أندۍ واریاہ تتھۍ شعر تہ یمن تراش ہٮ۪نچ ضرورت چھےٚ یا یمہ کتاب چھپاونہ وزِ تراوتھ ژھننۍ پزہان۔بہ چھس نہ یہ وُنکسے یوت ونان بلکہ کرے مےٚ اتھ کتابہ ہندس چھپنس دوران تہ کم حقہ کوشش مگر بار آور سپٕزنہٕ۔بہر حال پنژاہ،پانژونزاہن غزلن تہ نظمن پٮ۪ٹھ مشتمل امہ کتابہ ہٕنز سام ہٮ۪نہ ستۍ چھ واضح سپدان زِ آشناؔ چھ اکھ منفرد لب ولہجک تہٕ اسلوبک مٲلک۔یہٕنز زبان چھنہ رسمی،ریوایتی تہٕ کتٲبی یا ونو یہ زِ گسہ آمٕژ ہِش بلکہ سٮ۪ٹھاہ سر تازٕ تہ دلس تھپھ دنہٕ واجِنۍ ہِش۔یہ چھ تہندِ حقیقی ماحولٕچ یعنی گٲمی تہٕ سُہ تہ کمرازٕچ ٲیینہ دارمگر عام بول چال تہ چُھنہ۔دراصل چھے یہ اکھ فنکارانہ لفظ ژاٍر یتھ منز طبعیتک تہ اتھ چھ تہٕ کینٛژھا شعوری طور ژارنہٕ آمتٮ۪ن فنی ضرورتن ہُند پاس تہِ تھاونہٕ آمُت چھُ۔"برہنہ حرف گفتن"وطیرٕ اختیار کرتھ تہ چھ کلامہٕ فی البدیہہ تہٕ بے ساختہٕ باسان۔یُس کاشرِ شاعری منز سٮ۪ٹھاہ کامیاب چھ۔اتہ چھ اکثر جاین لفظ علامتی انداز رٹان تہٕ استعارو ستۍ چھ پوٗرٕ کلامہٕ مٲرۍٗ موٚند بنیومُت۔اتھ پتۍ کنۍ چھ تہنندِ زبردست تہٕ مخصوص مشاہدچ صلاحیت تہِ کامہ لٲگتھ ۔کاشر تلمیحات تہٕ اسطور چھ رٕتۍ پاٹھۍ ورتاونہ آمتۍ۔بومبر تہٕ یمبر زل،ہٲر تہٕ طوطہ،کاو تہٕ کاوٕ ییٚنہ وول،ہی ما ل تہٕ ناگۍ راے،نوش لب تہٕ عجب ملک چھ پرن والٮ۪ن کاشرِ پوٚت منظر ک احساس دوان تہ کلامس پُر اثر بناوان۔تہذیبی تہ لسٲنی پوٚت منظرس ستۍ ستۍ چھ آشناؔ سٕندس کلامس منز کشیرِ ہُند مٲرۍ موٚند فطری حسن تہ سٮ۪ٹھاہ بے ساختگی سان میلان تہ پرن وٲلس رابرٹ فراسٹ تہ ولیم ورڈس ورتھ ژٮ۪تس پاوان۔اتہ چھ پٲنۍ پانے کھہن ،باغن،نیرٮ۪ن تہٕ نیَن،نُنہ پوشہ میدانن تہٕ یارِ ونن،ناگن تہٕ کۅلن ،پہلٮ۪ن تہٕ تیٖرن،گجرٮ۪ن تہ کنہ ژٹۍ ہوٖنٮ۪ن،شالن تہٕ روٗسۍ کچن،کٔتجن تہٕ پٔچھنن،کُکہ لَن تہٕ کستورین ،یارٕ بلن تہٕ دریاوٕ بٹھٮ۪ن ہٕنز کتھ وۅتھان۔یژھ تصویر کُشی ہیٚکہِ سے تہِ صرف سے شاعر کرتھ یُس آشناؔ سٕندۍ پاٹھۍ دۅہ دشہِ چہِ زندگی منز پٔزۍ کنۍ یتھس ماحولس وچھان تہٕ سنان روٗدمُت آسہِ۔
آشناؔ سٕنز شٲعری ہندس بیوٚن تہ بدون اسلوبس چھ اکھ وجہ یتہ ز یم چھ موسیقیتُک خیال تھاونس ستۍ ستۍ شعر سوچِتھ تہ ونان۔یعنی کانہہ تہ شعر موزوں سپدتھ چھ یم حسب عادت اتھ شعرس واریاہس کالس گنگراوان روزان یتھ انگریزی پاٹھۍ (Rumination)تہ ونتھ ہٮ۪کو۔امہ ستۍ چھ یہنزن غزلن کیو نظمن ہندٮ۪ن شعرن یہے کھہرن ہِش لگان تہ تم چھ موسیقیت تہ پراوان تہٕ اکثر اوقات وِیہہ تہ بدلان روزان۔
اتھ اسلوبس پتۍ کنۍ چھ آشناؔ سندِ موضوعک تہ موادُک تہِ واریاہ عمل دخل ۔تم چھنہ روایتُک خیال تھاونہ باوجود تہ کُنہ پامال یا عام موضوعس مازانے نہ چھ یہندس کلامس منز نعرٕ بٲزی تہٕ سمٲجی سیٲسی بیترِ صورتحالُک کانہہ براہ راست ردِعملاہ نظر گژھان۔تمن پٮ۪ٹھ چھنہ کانہے تہ ادبی تحریک یا فکری مکتب حٲوی تہ مسلط۔تمن چھ عالمی ادبس پٮ۪ٹھ نظر تہ پننہ تہذیبی لسٲنی تہ جغرافیٲیی پوٚت منظرُک پورٕ احساس مگر پتہٕ تہ چھکھ شعر گویی خٲطرٕ اکھ محض ذاتی تہ مخصوص نکتہ نظر۔اوے چھ اتھ شاعری منز ذٲتی تجربن آفٲقی بننچ توٚژھ تہ صلاحیت۔تم چھ، پننۍ تہ پننہ زمانچ حسیت خٲلص شعر بناونچ کوشش کران باسان تہ اتھ منز چھ سٮ۪ٹھاہ حدس تام کامیاب تہ ۔اتھ کلامس منز چھ حالتن ہندس اثرس تحت کُنہ کُنہ رومٲنی شعر تہ میلان تہ پرٛتھ وِزِ چھ کٲشُر فطری حسن ڈکھس۔کلامہ چھنہ عقیدتی یا فلسفیانہ مسلن زٮ۪و دِتھ کنہ آولنس منز پھسان تہ نہ چھ غیر سنجیدہ معاملن ہنزے یاژے باوتھ۔یم چھ خوش فکر گۅنماتن تہ درویشن ہندۍ پاٹھۍ زندگی ہندۍ سٮ۪ٹھےٕ اہم مسلہٕ تہ پزر عام فہم کتھن منزباونٕکۍ قٲیل باسان۔کینٛژن جاین چھ بوزن وٲلس تہ پرن وٲلس کینہہ نٲدر مشاہدٕ ،پیش کرتھ عالم حیرتس کُن پکناوان۔کینٛہہ غزلہٕ شعر چھ أتھۍ تناظرس منز پیش ؂
کوٚرزونہِ مےٚ برونٛہہ کنہِ مَس مٔژرٲوِتھ نژناہ ہیو
کِتھہٕ کنۍ کوٚڈ وُزملہِ ٹاس پکھن بیٚیہ ساعتہ وَنے
نِیہِ تاپہٕ اتھو وُلہٕ وٲوِتھ کتھ کنۍ شیینہٕ پھُلے
کٔمۍآبے ژوٚٹ پتہٕ خوابہ کلین بیہ ساعتہ وَنے
*
دارِ ہنگ وایاں وایاں راتھ ڈٔج
ٲشناو ساوان ساوان راتھ ڈٔج
گُرۍ سوارو اَکھ أکس پتہ تۯٲو  دو
پرزناوان پرزناوان راتھ ڈٔج
*
رومٲنی قسمہ کٮ۪ن یمن شعرن منز وُچھو کتھہٕ کنۍ چھ معنہ ساوِ تہِ حیرت زا کتھہٕ باونہٕ آمژہ تہ اکھتے چھ دنیاہچہ بے ثباتی تہ انسانہ سنٛز بے سمجھی مقابلہ کرُن ہیچھ ناوان بلکہ یمن ژلہٕ ونٮ۪ن ژیہٮ۪ن ثبات بخشتھ حوصلہ تہ عطا کران باسان ؂
چھۅکھ ینے دکھ کانٛسہ جگرس چھۅکھ پنٕنۍ ہاوتھ لگے
سۅکھ یننے نِکھ کٲنسہِ وُلوِتھ دۅکھ پنٕنۍ باوتھ لگے
ژٲنگۍ پنہ نٮ۪ن جگرنے ہندۍ أسۍ تھوو زالتھ لگے
آسمانٕکۍ زون تارکھ ہیوٚک نہٕ کانٛہہ وٲلِتھ لگے
*
ہرنہ گٮ۪ند ناہ کرُن تہ نیرن چُھم
پریہ اسناہ کرُن تہ نیرن چُھم
نارٕ وزمل پھۅلان نبس یتھ کنۍ
بَس تتھے کنۍ پھۅلن تہ نیرُن چُھم
بول بوشاہ کرتھ وڑُن آسٮ۪م
پوشہ دامن دٕنُن تہٕ نیرُن چُھم
*
گہے وُزنۍ چھےٚ ژھۅکان مست ناگہ رادن ہٕنٛز
گہے چھِ ناگہٕ جویاہ پیٚٹھۍ کۅہس وزان یارو
*
بانبریمٕژ روٗسۍ کٹ پٮ۪ٹھٕ بالہٕ تینتالیو ژلان
روومُت پچھناہ وڑان زونہ گاشہِ منٛزۍ ژھاراں رکھن
*
تریش وٲنسن ہٕنز خبر ژھٮ۪و رنۍ پیی ما ٲخرس
تاپہٕ صحراوس اندر آسے بہ آبٕچ ژھاے ہش
*
آشناؔ سٕنزٕ کینٛہہ غزلہٕ چھےٚ ریڈیو کشمیر کہِ وسیلہٕ معروف تہٕ مقبول گلوکارن ہٕنٛدۍ دٔسۍ گٮ۪ونہٕ آمژٕ تہٕ ییٚمہِ سٍتۍ یہ لااُبٲلی طبعیتک شاعر کُنہ حدس تام یارن دوستن ہندِ محدود حلقہٕ نٮ۪بر نیرتھ کشیر ہندٮ۪ن عامن تہٕ خاصن منز تہِ پرزٕناونہٕ آو۔بۅنہٕ کنہِ دنہٕ آمتٮ۪ن مطلع واجنٮ۪ن غزلن ہندِ برکتہٕ چھِ آشناؔ ہَس جان نظرِ وُچھنہٕ یوان ؂
رَتہٕ پان پُنن ہتہ وانہ کٔنتھ ژٕتہِ اتھہ ہاوان بُتہ اتھہٕ ہاوان
کمہ آشہِ تہ ارمان مۅلہٕ نٲوتھ ژٕتہ اتھہ ہاوان بٕتہ اتھہ ہاوان
*
گاہے چھ اسان دٔپۍ زیٚس گاہے چھ ودان دٔپۍ زٮ۪س
سُہ چھ ازتہ تٔتی پراران وتہِ چانہ وچھان دٔپۍ زٮ۪س
*
جدا گژہِتھ تہ چھ بسہ نُی پیواں جدا گژھن والٮ۪ن
دزان دزان تہ چھ اسہِ نُی پٮ۪وان دزن والٮ۪ن
مگر امہ باوجود چھ وُنیُک تام آشناؔ سُند ناو ادبی تذکرن تہٕ تواریخن منٛزٕ خال خالےٕ درینٹھۍ گژھان۔دراصل چھ آشناؔ سٕنزن غزلن سٍتۍ سٍتۍ تہنزن نظمن کُن منٲسب توجہ دنٕچ زیادے پہن ضرور ت تکیازہ یمہٕ نظمہٕ چھےٚ غزلہٕ شعرو مقابلہٕ بڈِ کینو اسہٕ کنۍ بہتر خیالہٕ باوَتھ مُژرہ ی،علامتی اظہار تہٕ مجموعی طور زبٲنۍ ہُند زیادٕ قٲبل قدر تخلیقی ورتاو باوان۔"اسہِ توٚگ نہ دزن "نٲوۍ (یُس دراصل اکہ خاص نظمہ ہُند ناو تہ چھ تہٕ کتابہ ہُند تہِ)وُچھتو یہ کوتاہ مارۍ موٚند،منفرد تہٕ معنہ سٲوۍ چھ۔اَتھ نظمہِ سٍتۍ سٍتۍ چھےٚ دۅیمہ کینہہ نظمہٕ مثلاً نارٕ ریہن ہُند ہکہ چی چی،سونتھ زُون راتھ تہٕ ییٚنہِ وول،اسہِ وٲژ خبر کٲژ وٲنس پکان،تہٕ ژھرے کۅچھہ ہٕنز ٹوپہ،تہِ زبٲنۍ ہندِ تخلیقی ورتاوٕ تہٕ علامتی انہارٕ کنۍ سٮ۪ٹھےٕ تھد درجہ چہِ۔آشناؔ ہَن چُھنہٕ نظمن منزے یوت وحدتِ تاثرک خیال تھومُت بلکہ چھ یہنزٕ واریاہ غزلہٕ تہٕ ییٚمہِ اعتبارٕ تژھٕ یمن غزلِ مسلسل‘ؤنتھ ہٮ۪کو ۔مجموعی طور چھِ اَتھ کلامس منٛز ذٲتی تجربن ،ہٕنز باوتھ تہٕ تمہِ انمانہٕ کرنہٕ آمٕژ زِ تمہٕ چھِ آفاقی تجربہ باسان۔انسٲنی بقا تہٕ موجود دورُک تہذیبی المیہ تہ چھ فنکارنہٕ اندازس منزے باونہ آمت۔کینژھن نظمن منز یوٚدوے تہند سیٲسی تہٕ سمٲجی شعور تہِ چھ محسوس سپدان مگر سُہ تہ چھنہ سپاٹ بیان یا کریکہ ناد۔یژھن نظمن منز چھ یمہ نہ واپس آے،آلو،وُنہِ تیغہ چھ یہندٮ۪ن اتھہٕ نے منز ،اسہِ وٲژ خبر کٲژ وٲنس پکان بیترِ قٲبل ذکر۔حالس کرو أسۍ صرف "نارٕ ریہن ہند ہکہٕ چی چی "نظمہِ پٮ۪ٹھے تہِ رتفصیلہ سان کتھ۔
ییمہِ نظمن ہٕنٛدس ابتداہس منزے چھ اکھ یارِ وناہ راونک تہِ تَتھ ژھارنُک علامتی اظہار میلان یۅسہٕ دراصل وُہمہِ صدی یورکُن پیش ینہٕ والہِ تہذیبی المیہ ہُک ،سانہ انفرٲدی تہٕ اجتمٲعی زندگی منز محسوس سپدن والہِ تخریبی سلسلک تہٕ روایتن ہند مسخ یا مسمار گژھنُک کرب تہٕ تمہِ نِش نجاتُک اظہار چُھ۔مقٲمی ماحولہٕ نشہِ ننہٕ آمتیو استعارو تہٕ علامژو سٍتۍ چھِ اَتھ نظمہِ منز عالمی سطحس پٮ۪ٹھ درپیش عدم تحفظ تہٕ تبٲہی ہُند خوف صرف علامتی اندازس منز باونہٕ آمُت۔نظمہِ ہٕندس ٲخری حصس منز چھ یہ اجتمٲعی راوَن تیوٚل یِتھہٕٕکنۍ ہاونہٕ آمُت۔
دٮ۪د ٲس گٮ۪وان تیٚلہِ دارِہنگس پٮ۪ٹھ نٔر تھٲوِتھ/۔۔۔۔۔
یی وننس سٍتۍ ٲس سوٚژ روٗدہ شرانیاہ وسان/۔۔۔۔۔۔
نیرن تہ نین منٛز نُنہٕ پوشَن مژِ نینٛدرِ تُلان/آرن تہٕ کۅلن
بیٚیہِ ٹھاہ ٹھاہ کٔرۍکٔرۍ اسہٕٕ ناوان /ؤں چھ پرٛتھ ڈوٗرس منز کوندہ دزان/پرٛتھ کوندِ اندر راتس تہٕ دۅہس /أندرۍ سپدان/بس نارٕ ریہن ہُند ہکہ چی چی ۔//
وۅنۍ کرو یمن رٕتٮ۪ن انہارن سٍتۍ سٍتۍ آشناؔ سنزِ شاعری منز لبنہٕ ینہ واجنٮ۪ن کینٛژن خٲمین کُن تہ ہنا توجہ۔تہندس چھپیمتس کلامس یعنی"اسہِ توٚگ نہٕ دزُن"شعرسوٚمبرنہِ منز کتابت چہ غلطیہ اوٚک طرف ترٲوِتھ چھِ کینہہ تژھٕ کتھہٕ تہ یمہٕ نہ آسنہ گژھٕ۔ مثلاًغزلن ہندس حصس منز چھِ زٕ نظمہ تہ رل گٲمژٕ صفحہ 40ہَس تہٕ صفحہ 49ہَس پٮ۪ٹھ۔یتھے کنۍ چھِ صفحہ38ہَس تہٕ 39ہَس پٮ۪ٹھ صرف تر ےٚ ترےٚ شعر یمن نہ غزل گنزراونہ گوٚژھ یُن بلکہ ہٮ۪کہ ہوکھ "کینہہ شعر"عنوانس تحت کٔرتھ۔نظمن ہندس حصس منز تہِ وُچھتو "سونتھ"نٲوۍ یۅسہٕ مٲرۍ منز نظم صحفہ61/62ہس پٮ۪ٹھ چھپیمژ چھےٚ سُہ چھ دراصل نظم "چَھکھ آلو بالہٕ کۅلن"ہندیو ٲٹھو بندو منزٕ پانژھ بند الگ کٔڈِتھ بنیمٕژ۔یوٚدوے یمہٕ غلطیہ ہٮ۪کوکھ کتابہ ہندس نٔوِس ایڈیشنس منز تہِ دوٗر کٔرتھ مگر غور طلب چھ یہ کتھ زِ آشناہسؔ ہِوس شاعرس شوٗبیا یژھ یَس غیر ذمہٕ دٲری تہٕ وتٲولی کرٕنۍ۔
وۅنۍ پکو آ شناؔسنزن عروضی خٲمین تہٕ رتٮ۪ن شعرن یا نظمن منز لغتس خلاف گرایمرُک لحاظہٕ نہ تھٲوِتھ لفظ ورتاونس کُن تہِ۔آشاناہَس ہوس شاعرس گوٚژھ نہ ونُن پیوٚن زِ شٲعری چھ بنیٲدی طورصرف لفظن ہُند منٲسب انتخاب تہٕ تخلیقی ورتاوے تہٕ یمہ کنۍاتھ معاملس منز کانٛہہ مستی ہیٚکی نہٕ نظر انداز سپدِتھ۔ییٚمہِ سٍتۍ چھنہ کُنہِ فن پارس یو ت وے ددارٕ واتان بلکہ چھ فنکارٕسٕنز تمام تمام محنت تہٕ داوس ہٮ۪کان لٔگتھ۔عروضی خٲمین ہنز اَکھ نٔنۍ مثال چھ صفحہ 34ہس پٮ۪ٹھ درج یمیُک مطلے غور کرُن لایق چھ۔ تُہۍ تہِ سٔنیو ؂
*
یہِ ژَلہٕ وٕنۍ راتھ ہے چھےٚ لونچہِ منز گنڈٕنۍ لایق
یہِ پھۅلہٕ وٕنۍ خابہٕ تٔھر چھےٚ وارِ منز رُوٕنۍ لایق
؂یتھے کنۍ چُھنہ صفحہ26تہٕ 27ہَس پٮ۪ٹھ درج غزل تہِ صوتی تہٕ معنوی طور آشناہَسؔ ہوس شاعرس نشہٕ متوقع۔یمنےٕ دۅن شعرن پٮ۪ٹھ کٔرۍتو ہنا غور ؂
*
بہ تھاوے آیہ تن پنہ ننٮ۪ن گناہن ہٕنز پُھلے سٲری
مےٚ تامَتھ واتہِ نا خوشبو رژھا چانٮ۪ن ثوابن ہٕنٛز
زٕ لان پھرکھ آلون ہندۍ وچھ دۅہے سانٮ۪ن مندورٮ۪ن ہندۍ
بُچھان نبہٕ کس بُتھس یِتھہٕ کنۍ بیٚکس ژھۯٹہٕ ژھۯٹ محاذن ہنز
*
گۅڈنکس شعرس منز وُچھتو لفظن ہند ورتاو تہِ تہٕ معنوی سطحس پٮ۪ٹھ تہِ غزلہٕ کِس مزاجس خلاف کتھاہ چھ درینٹھۍ گژھان۔شاعر کتھہٕ کنۍ ہیٚکہِ کٲنسہِ ہندِ ثوابہٕ بدلہٕ یورٕ گنہ ہن آیتن تھٲوتھ۔یہ کُس عقل تہٕ اخلاق مانہ۔بیٚیہ ہٮ۪کہٕ ہو اَتھ معمولی ہیرٕ پھیر کرتھ لفظ"گۅہاہن"بدلہٕ"گنہ ہن"تہِ ؤنتھ مثلاً یتھہٕ کنی ؂
یتم ولہ آیتن تھاوے پُھلے سٲرےٕ بہ گنہ ہن ہٕنز
مےٚ کُن ہے سوزٕ ہکھ خوشبو ہناپننٮ۪ن ثوابن ہنز
دۅیم شعر اگر نثرس منز پھرون تہ یہ بنہ یتھہ کنۍ ؂
"آلون ہندۍ پھرٛکھ چھ دۅہے سانٮ۪ن مندورٮ۪ن ہندۍ وچھ زالان
یِتھہٕ کنۍ زن بنس جہازن ہنز ژھرٹہٕ ژھڑٹ بُتھ چھِ زٕلان
یا بُچھان روزان"یہِ خیال اگرنے نثرس منز تہِ خوشون تہٕ رُت چھ شعرٕ خٲطرٕ کِتھہٕ کنۍ ہیٚکہِ منٲسب تہٕ موزوں ٲسِتھ۔
بیٚیس أکس غزلہِ ہند یہ شعر وُچھتو کانہہ ضروررتاہ چھا شاعرس یوٗت خشک بیان تہٕ بٔلۍ ذٓہنی پریشٲنی پیدہ کرنٕچ ؂
پرٛتھ دورِ اندر خوشبو یہ پدٮ۪ن ہندۍ چھۅکھ دِن آلو ژھایہِ دوان
نٔنۍ پھۅلہٕ ونہِ صبحٕکۍ واوٕ ملر بند ڈیڈٮ۪ن ہندۍ بر مُژرٲوتھ
شٲعرانہٕ تخیل تہِ گو پوٚزے مگر"خوشبو یہ پدٮ۪ن ہندۍ چھۅکھ"تہٕ تمن "چھۅکن ہند ژھالہٕ دوان آلو دِنۍ"کیاہ سنا گو تہٕ شٲعرس کیاہ مطلب چھ یِم ناممکن العمل کَتھہٕ وننس منز تہِ زن چھنہٕ یوان سمجھے ۔
کینٛژن انتہٲہی خوبصورت نظمن تہِ چھِ یتھےٕ کنۍ کُنہِ کُنہِ جایہ ہنگہ منگہ چہ مشکل پسندی یا کٲکلہِ کُھرۍ ناو أنۍ مٕژ مثلاً "نارٕ ریہن ہُند ہکہٕ چی چی"نظمہ ہندۍ یم شعر ؂
دے زانہِ خبر کتہِ آسہِ پھرٮ۪کان
کُنہِ لرِ ہنزِ کُنہِ کنہٕ وارِ وچھس منٛز ست تُت کانٛہہ
۔۔۔۔مٔتۍ واون آسہ امبٕرۍ خوشبو
دکہ دی دی کڈمژ باغو منزۍ
کرۅپہٕ سوٗر کٔرتھ
اَتھ منز یۅسہٕ"کُنہ لرِ ہنزِ کنہ کنہ وارِ وچھس منز"تہٕ"واوُک امبٕرۍ خوشبو باغو منزۍ دکہٕ دی دی کڈن تہٕ کرۅپہٕ سوٗر کرُن"چھُ وننہٕ آمت یہ چھنہ صرف عجیب وغریب تخیل یوتے بلکہ کرۅپہٕ سوٗر چھ ٲخر کُنہِ ٹھوس چیزسےٕ سپدان نہٕ کہ گیسس یا غٲر مٲدی وجودس ۔
آشناہَنؔ چھ کینہہ تتھۍ لفظ تہٕ ترکیبہٕ تہٕ ورتاوِ مژٕ یم نہٕ کشیرِ ہندس کُنی تہٕ حصس منز استعمال چھ سپدان تہ نہ چھ لغتہٕ مطابق صحیح۔مثلاً "آلو"نظمہ منز "شٹھ نیمژ "لفظہٕ بدل"شٹھیمژ "یایتھ شعرس منز "ہندرِ ہوٚت‘لفظ
ہندرِ ہوٚت گٹہٕ زٔلۍ پچھن ہوٚند آفتاب
سدرٕ منزٕ کھالان کھالان راتھ ڈٔج
ممکن چھ آشناؔ ما کرن یمن کتھن کُن یم لٹہ توجہ تہٕ برونہہ کُن تخلیق سپدن وٲلس کلامس منز ین اسہِ صرف تہٕ صرف خوبیے یاژٕ ونہِ۔خداے بوٗزِن تہٕ تی سپدِن۔
***

سیاہ گلابۍ وتھر
علی شیدا
سُہ بانڈٕ جشنہ تہِ ووت اند
تہٕ سٹیجس تہِ پھوٚل زنتہِ سوٗر
وُچھن وٲلۍ تہِ درایہِ سوتیا متۍ کردار ہٮ۪تھ
پنُن پنُن گھرہ کُن
تہٕ ہیٚژٕکھ کھۅرِ شورٕ لینپھ
اتی شونج تہِ راتھ سوٗکھ سَرۍ سیاہ بدن ہٮ۪تھ
پٲتھر گامس منز
*
سُہ پاز تہٕ بریمیو
تہ لوگ وجود ہ روٚس نبہٕ کس
بے نشان ٲنتھہٕ روٚس سفرس
اتی گو شُنیا بُزۍ
بالہٕ تھۅنگٮ۪ن تہ کیا کرِہے
انقلاب چُھ دریاو بٹھٮ۪ن پٮ۪ٹھ تاپھ دوان
رتہٕ سٔرۍ ہۅندُرکاف ہٮ۪تھ
*
آوازٕ درایہِ تارن شِکم ڑٹِتھ
تہٕ روٚٹُکھ وپھل ہوا نالہ متہِ
صدا بصحرا
ظلماتہٕ چیوکھ شٹھیومُت اوٚبُر
اسی ٲسۍ تہ اسی دۅن لوٚگ اژھٮ۪ن دوٗرٮ۪ر
وُٹھن ہُند بول بوش آوے نہٕ لوسہٕ ونٮ۪ن نظرنن تل
*
اکھ عجیب دُہ چھُ شامہٕ پٮ۪ٹھے
میٲنس کتابہِ کُٹھس نال ؤلِتھ
سیاہ گۅلٲبۍ وتھر زنتہِ وُپھان
مشکدار
شلفس پٮ۪ٹھ چانہِ پرانہِ کتابہِ ہنزِ
کُنہِ غزلہِ ہنندس اچھرس ما چھِ
معنہِ تٮ۪بر ہیمٕژ
چانۍ ہلچل چھِ میٲنبس کجرس
سوال پرژھان
میاننٮ۪ن وٹھن ہُند سِرہُل پھیش ما دیہِ
رنگدار دُہِس ژٕھ
مےٚ چُھ أچھن منز دۅدسہٕ کاڈ کڈان
***

سنہرۍ زلفن ہند زال
رحیم رہبرؔ
صبحاے یتھے بازر کھلان اوس سۅکاژر کور اس نمودار گژھان۔کونکلۍ سنہرۍ مس کرتھ مٲرۍ منز ۔۔۔معصوم رۅے اضطرابے اضطراب ژھٹان!
سۅ آسِہے تقریبن کَہہ ؤہرشنۍ۔۔۔۔۔ننہ وٲرے گرد غسل کرتھ بازرس منز خیرات منگان!
تس اوس سنہرۍ وانکن زٹھ گومُت۔۔۔۔گنٮ۪ن اچھر والن پٮ۪ٹھ تمی سٕنز سۅ بۅمہٕ جوٗرۍ أس زن تہ عرفہٕ ژندران۔سۅٲس نرم کھۅرو ستۍ نتھہٕ ننہ سڑکہ ہندۍ سخت روڈِ پھلۍ متھان !نہ کانہہ سوالا نہ کانہہ جوابا!فقط لوکن برونہہ کنہِ پننۍ رٕ نیا مٕژ پوٗژِ لونٹ داران!
کاژرِ کور ِ اوس بادام چشمن منز سیاہ اوبرٕ ؤلتھ نب تہٕ پاگل واو شی ،شی،شی گپتھ۔تمۍ سندٮ۪ن معصوم زٲولٮ۪ن وُٹھن پٮ۪ٹھ ٲسۍ چھۅکہ دٲوۍ لفظ بُکہ کران۔تس ٲسۍ پتہ اَڈگرۍ مڈٕگرۍلفظ وٹھن پشپان۔سۅٲس گلابٕکۍ پاٹھۍ مند چھان تہ پُھٹمتٮ۪ن لفظن واٹنچ ناکام کوشش کران۔مگرتس بچار اوس پھرۍ پھرۍ لفظن کجر گژھان!
میانہ بغیر او س نہ بازرس منز کٲنسہ أکس کاژرِ کورِ کُن وُچھت نظرن ہُند شستٕر وٮ۪گلان!خبر مے کُس رٕشتہ اوس کاژرِ کورِ کُن مٲیل کران؟
کاژرِ معصوم کورِٲس بازرٕچ ٹۅپہِ نِش بے خبر ۔۔۔۔تَس کیا خبر ٲس زِ بازرس منز چھِ بِچ تہ آسان!! سۅٲس یمو ساروےٕ خدشوتہ کُھر یو نِش بے نیاز!
کاژرِ کورِ ٲس منزےٕ گۅتن گژھان تہ لُکہٕ ہجومس منز راوان!
تس اوس راوُن خوش کران۔۔۔۔تَس اوس زن تہ لبُن کھران ،اوَے ٲس نہ سۅ واریاہس کالس پانس ژھارنہ نیران!پتہٕٲس سۅ پہرۍ کھنڈۍ گردِ غسل کرتھ فٹ پاتھس پٮ۪ٹھ بیٚیہ ظٲہر گژھان!
کاژرِ کورِ ٲس روڈِ پھلٮ۪ن ستۍ سخت لے۔سۅٲس کھوورہ اتھہٕ ستۍ بار بار ڈٮ۪کس پٮ۪ٹھ کاژٕ رمس لِش شہران تہ دوچھنہ اَتھہٕ تروپَن گندان!منزے پانس ستۍ اسان تہ منزے اوس تس اوٚش وانہ سران گژھان۔پتہٕٲس سۅ کُنی دو کڈان تہٕ چوکس منز باگ آویزان تتھ خوبصورت پیٹنگ برونہہ کنہ استادٕ گژھان۔تس آسہٕ تتھ کُن وچھت أچھ درس لگان!سۅٲس ربودہ گژھان!
میٲنۍ نظر ٲس پیٹنگ تہ کورِ منز باگ روٹہٕ گژھان ۔مےٚٲس بعضے یہ کوٗر پیٹنگ باسان تہ بعضے پیٹنگ کوٗر باسان۔نظرن ہندس زالس منز اوسُس بہ بےٚ آب گاڈِ ہندۍ پاٹھۍ چھۅرٕچھۅر کران۔یہ منظر اوس باللہ میانس اچھ گاشش مہلک کران۔میانہ ادراکچہ پچہ پٮ۪ٹھ آسہٕ میانہ سونچن ترایہ رٕکسہ لامس وسان!
سۅٲس پتہٕ بیٚیہ کنے ٹکہ بازرس منز وسان۔معصوم کھوریو ستۍ سنگلاخ روڈِ پٔھلۍ مانڈان۔تہٕ انزان لُکن برونہہ کنہ پوٗژ لونٹ داران۔زیٚوِ نہ کینہہ ونان ۔تس ٲسۍ باضے روڈِ پٔھلۍ تلہٕ پتٮ۪ن سنان تس اوس خون دۅشان پوٚز سۅٲس توتہِ پننہ حالہٕ نش بے خبر آسان!
شام بانگہِ ستۍ ستی ٲس کاژٕر کوٗر بازرٕ منزٕ غیب گژھان۔دۅہ اکہ روٗدس بہ تس کَوس!بہ گوس تس پتہ پتے یوٚتام سۅ بازرٕ نش ہنادوٗر أکس کُھلہٕ میدانس منز وٲژ ۔۔۔!یتھ منز واریاہ پیوند دار خیمہ گنڈتھ ٲسۍ۔۔۔۔۔۔!
کاژٕ رکوٗر ژایہ ہٕکہ أکس پیوند دار خیمس منز ۔یتھ منز اکھ نیم برہنہٕ شخص کینواسس پٮ۪ٹھ خاکہ جران اوس!سُہ شخص اوس پانہ تہِ غربتچ تہ بے بسی ہنز اکھ کربناک تصویر !ذیوٹھ سفید شیٖن ہیو وانکدارمَس!بٔڈس ڈٮ۪کس گینٮ۪ن ہُند وۅلُت کرِتھ!مۅلُت سفید پوژھ نٲلۍ!دۅن گول گول أچھن منز ٲس تس زٕ قصرِدریاو ژھالہٕ ماران۔۔۔۔!
ؔؔ"یہ ۔۔۔۔یہِ کُس!؟"مے پُرژھ کاژرِکور أمس شخصس کُن اشارٕ کرتھ۔کاژرِ کورِ لٔج چشمن ہندس سیاہ نبس وہراتھ۔(ٹِپ،ٹِپ،ٹِپ،ٹِپ)ڈۅٹھہٕ پٔھلۍ ہی اوٚش پھیر لٔگۍ تمۍ سنزو أچھو منز بُکہ تٔمۍ سٕندس تلہٕ دار فراک نالس پٮ۪ٹھ وسنہ!اشہِ وانہ آو تٔمۍ سُند لژھِ بوٚرُت تلہٕ نال چھلنہٕ۔
"میون بابا۔۔۔۔!آ۔آیہ چھُ میون بابا!عیسیٰ پینٹر"’عیسیٰ پینٹر‘ناو بوٗزتھے گومے پانس گمہ سران۔تکیاز مے اوس تس بٔڈس پینٹرس سند ناو واریاہ لٹہ کنن گومُت۔مےٚ آسہٕ تمۍ سنزٕ پیٹنگ خوش کران۔سُہ اوس پٔز پاٹھۍ رنگ شناس!سۅ اوس رٕکھن گلریزبناوان۔کینواسس پٮ۪ٹھ بُرشہ ستۍ گرافس وژُن گٮ۪و ناوان۔"چوکس منز آویزاں سۅ خوبصورت پیٹنگ چھے میٲنس بابا سٕنز!"کورِووٚن مےٚ سٮ۪ٹھےٕ فخرٕ سان۔
"چوکس دوچھنہ لرِ ٲس اکھ عٲلیشان عمارت!؟مےٚ پُرژھ کورِ۔
"آ۔آ۔یتھ منز میانس بابس سٹیڈیو اوس"کورِ دِیت ولۍ ولۍ جواب۔
"تتھ ۔۔۔۔۔تتھ کیا گو!؟‘مےٚ پُرژھ بیٚیہ کاژرِ کورِ۔
"سُہ گو نارٕ بزۍ ۔۔۔۔تتھ گو سمہٕ ستور۔۔میانس بابس اوس تیوتے حاصل۔تمہ وٲرداتہ پتہٕ لاریو زمینس کانسہ ہیوتس نہ ناو ۔یوتام یتھ رنیامتس خیمس منز روزنہ باپت مجبور گو!تتھ بازرس منز گو میانس تخلیق کار سُند ییزل،کینواس،رنگ تہٕ بُرش لیٖلام یتھ منز اَز تہ تمۍ سندِ فنٕکۍ شہکار درینٹھۍ گژھان چھِ!"
"پۅترٕ!قدم ٹھہراو"بُرش کنَس پٮ۪ٹھ تھاوان کوٚر عیسیٰ پینٹرن مےٚ بڈِآلو۔
"بیٚیہ یمہٕ ۔۔۔ضرور یمہٕ"مے ووٚن عیسیٰ پینٹرس۔
"ژٕ ۔۔۔ژٕ یکھ۔۔آ۔۔۔ضرور یکھ!پوٚز تمہ دوہ آسہٕ بہ مومُت!پتہٕ آسہِ میانس شاندس پٮ۪ٹھ میٲنۍ پیٹنگ سجاوتھ!میانہ لاشہ آسہِ پوشہ ورشُن کرتھ!میانہ ٲخری دیدار باپت واتن تم سٲری یور یمو بہ زندٕ زُوٕ گال کھاتس ترووُس!!اخبار وٲلۍ کرن میانس جنازس کیش!ٹیلی وژن چنلہٕ تہ ریڈیو کھالنم مرتھ مرتب !جایہ جایہ گژھِ میانہ باپت خراج عقیدتُک اہتمام!پتہٕ سجاون میون مزار تہ پیٖرس تھاون مرتھ۔۔۔۔عیسیٰ اکھ عظیم تخلیق کار!اَہ !اَپُز!سورےٕ اَپُز!!"
مےٚ اوس نہ زن عیسیٰ پینٹرس یورٕ ونن کیت کہنۍ!مےٚ ہیوٚت نیرُن۔۔۔کاژٕر کوٗر درایہ مےٚ پتے تہٕ خیمس نٮ۪برٕ کنہ کٔرٕن مےٚ سۅ تصویر حوالہٕ ،یۅسہٕ عیسیٰ پینٹرن تیٖتس کالس تخلیق کٔرییٖتس کالس بہٕ تس نکھہٕ کھڑا اوسُس!
تصویر ٲس میانی!مےٚ اوس دوچھنس اتھس منز قلم تہ کھورِس اتھس منز سوالیہ نشانو بٔرتھ کشکول ہاونہٕ آمُت!کاژرِکورِ نِش تصویر رٔٹِتھ آس بہ فکرِ ہندس ذالس منز ولنہٕ۔؂
مےٚ کوٚر کاژرِ کورِسُہ امانت حوالہٕ یُس مےٚ تمۍ سندِ نیتہٕ تھوومُت اوس!تہٕ پُھٹمیتیو کۅٹھیو درٛاس کمزور شانس پٮ۪ٹھ سوالن ہُند وولہٕ بور ہٮ۪تھ گھرٕ کن واپس۔
***


غزل
نگہت صاحبہ
یہ کمۍ تھووُم مےٚ سونچن ترایہ نِلوٹھ؟
یمن بوٗنٮ۪ن مےٚ ما دۅدرایہ نِلوَٹھ!

ژے چھُے سبزار برونٛہہ پک،تراوپوت کل
مےٚ چھی چشمن سنان پرٛتھ جایہِ نلہ وٹھ

دوپُم وقتن "ژٕچھٮ۪کھ دریاو"دوٚپمس
ہیو چاریا مےٚ ہا چھی ژھایہِ نلہ وٹھ

مےٚ وُچھ چانس نٹس کُس حال سپدیو
ژے وچھتھا شیشہ نظرن آیہ نلوٹھ

وں کس باوکھ ژٕ اندرم دٲدۍ پانو
چھِ دردل آرٕ پل ہمسایہ نلہ وٹھ

ژے پرٛتھ موسم یوان چھے ڈالہ ہَے ہَے
مےٚ چھے تاپس شِنس گگرایہ نلہ وٹھ

ییتن نگہتؔ ژے اچھرن پوش پھۅلننے
تتٮ۪ن کانہہ صاحبہ وۅپدایہِ نلہ وٹھ
***

غزل
نگہت صاحبہ
نارٕ الاوس گتھ کر نٲوتھ تِم کوٚت گے
پَے ما چھو پونپر خرچاوتھ تم کوٚت گے

پوشن ہندِ انہارٕ اگر تم آنگن ژاے
یادن ہُند بارودبچھاوِتھ تم کوٚت گے

تارکھ جرنہِ مے یم ٲسۍ آمتۍ دامانس
رۅپہ تنہ تنہ ہنہ ہنہ دگ وُزناوتھ تم کوٚت گے

بستی ہُند تٲریخ یمو ترتیب دِژاو
تلہٕ پدۍ آکھ پننۍ نہناوتھ تم کوٚت گے

کٲتۍ مسیحا آے تہ دادیوٚ پرژھ ہم پے
زخمس زخمس بیٚیہ سگنٲوتھ تم کوٚت گے

سرحد ہورٕتہٕ سرحد یورٕ چھِ آدم زاد
یم آدم گے سرحد چھٲوتھ تم کوٚت گے

گولیو یم نی تم قبرن منٛز موجودے
ماحبن یِم ٲسۍ لرِ تَل سٲوِتھ تم کوٚت گے
***

غزل
نگہت صاحبہ
زندگی منز پیی نہ کر سمکھو
ژیر سپدیا یا سُل سمکھو

زانہہ تہ سورن نہ یم اوٚشکۍ دریاو
ییلہِ تہِ سمکھو تہٕ چشمِ تر سمکھو

زوٗنۍ کوتا کنٮ۪ر ژٕ وٮ۪تراوکھ
تراو ن بۅن کُن وں اکھ نظر سمکھو

سٔدرٕ سِنرن وَسو تہٕ بال ژٹو
بَس یُتے وَن مےٚ یار کر سمکھو

ژول ہجرک یہ کروٛتھ عالم کوت
زانہہ تہِ دوٗرو نہٕ از اگر سمکھو
***

پوٚت کل
نگہت صاحبہ
یتے ؤنۍزِ ہا ییلہ وں گژھنے ژے اوسے
"سۅ دلہٕ شامنس یتھنہ زانہہ ناد لایکھ
بہٕ پھیرے نہ واپس"
مےٚ گو شام مندٮ۪ن
تہ شامُک ونے کیاہ۔۔۔۔؟
یمن ہرنہِ چشمن
ونٛزتھ چشمہ اکہ دۅہ
تِمن روو گاشی
وتن پان وتھراں
مےٚ چھےٚ نہ کانہہ شکایت۔۔۔۔۔۔
تِمن ٲسۍ صحراو اَزلے نصیٖبس
وں گو جان ما گو سبز خواب ہاوٕنۍ
تہ بنجر زمیٖنس ؤوِتھ پوشہِ اَرزَتھ
بدن آوراوُن
ازل یاد پاوُن۔۔۔۔۔۔
سٮ۪کھے سٮ۪کھ چھِ اندٕ وندٕ
بہٕ چھَس حالہِ حٲراں
مےٚ کیازِ اَز تہ باسان
پدٮ۪ن تل وزیم وۅنۍ
تُرن ناگہٕ رادا
کُڈڑ دراگ مۅکلٮ۪م
یہ وٲراگ مۅکلٮ۪م
ط ؛پ یتےٕ ؤنۍزِ ہا وقتِ رخصت یتےٕ بَس
"بہٕ پھیرے نہ واپس"
بہٕ ماتھا وٕہا سیٖنس اندر جمع دگ
بہ ما چشمن اندر سبز خواب رچھہٕ ہا۔۔۔۔۔!
***

سریہہ قلمس
نگہت صاحبہ
سُلہ سونتے ییلہ ووتھ شور پنس
زونُتھ دۅہ نیرن ژور پنس
واوس چھُنہٕ ٹھہران کھور پنس
بلۍ پتہٕ لارُن ننہ وور پنس
ژھۅپہٕ کر ہردٕچ کَتھ کٲنسہِ مہ وَن
یِم لوکھ چھِ زاگان پنہ وتھرن
کُس ژھانڈی پانو کس راوَکھ
بُتھۍ پھرۍ گے کرتاں وتہ ہاوک
ییتہ یور یمن صحراون منز
کُس پراری ہم ہٮ۪تھ ناون منز
پدٕپدٕ کُس وتھری ناگہٕ پۅکھر
اوٚش قطرن چانٮ۪ن راوِ اثر
ونہِ سریہہ چھُے رژھ کھنڈ دۅن چشمن
ونہِ چونے ہٍبت رُدٕ رٲژن
ونہِ چھی کینٛہہ پوش ژےٚ موجودےٕ
رومُت مشراو وُچھ کیاہ رووےٕ
متہ انتہٕ گۅڈے سہلاب أچھن
وۅتھ نیر وَنُکھ مےٚ چھ خواب أچھن
ونہِ چُھم دل دادیُک آگر چھم
ونہِ چھم اکھ ساز وزاں رُم رُم
ونہ چھم ارمانن سبزارے
ونہ چھم افتابچہِ زٕژٕ ہلمس
زندٕ روزنہٕ باپَتھ سُہ سریہہ قلمس
***
دل
نگہت صاحبہ
پنہٕ نٮ۪ن پنہٕ نٮ۪ن
لونچن گنڈۍگنڈۍ
پرٛتھ کانہہ تھٲوتھ
نپہ نپہ کرونۍ
أندرم آلو
گٹہِ گوژھ گاشا
دم پھٹۍ دادٮ۪ن
اپزٕچ آشا
کانسہ نہ فرصت
کریکھ دی واپس
قدماٹھرِتھ
تھپھ کر وقتس
زن چُھکھ شانن بار اسمانُک
نتہ چھکھ بُتراتے پتہٕ لاراں
نتہ ما پراراں
مسندہ پٮ۪ٹھہٕ وسہ پانے رازٕ
ؤنۍدِیہِ گھرٕ گھرٕ چھت گیراہٮ۪تھ
"ہتہ سا لوکو۔۔۔۔۔!
کُنہ ما کانژھا
کینژھا ژھانڈان۔۔۔۔۔؟
انصافا ہیوٗ۔۔۔۔۔؟
کوہِ قافا ہیو۔۔۔۔۔؟
یی تَن برونہہ کُن
نی تَن کینژھا
مے گے روٗزِتھ سٲرے اَرزَتھ۔۔۔۔۔"
شہرُک شہرے آور باساں
پے چھا کتھ کُن۔۔۔۔۔!
اندرۍ اندرۍ انہ گٹہِ کمرس
گاشُک خوابا
ژھیو دز ژھیو دز
پرٛتھ کانہہ دل اَکھ امریکہ
پراراں
کر   ییہ کولمبس۔۔۔۔۔۔
***

دپان چھی

بُلبلن تہٕ پوشہِ نوٗلن ہٕنٛزِ مدرٕ آوازِ منٛز بوٗزم زِ تُہۍ چھو اَکھ کٲشر علمی تہٕ ادبوی جریدہ"نہج"شایع کرنُک سنٛز کران ۔کٲشرِ شہہ بجہ زبٲنۍ چُھنہٕ ازکِس گاشہِ کٲجس منٛز تہِ اَکھ شوٗبہٕ وُن تہٕ لوٗبہٕ وُن جریدہ موجود۔یتھۍ ہی ادراہ چھ زبانن ہُند آکسیجن سلنڈر آسان۔افسوس زِ امین کامل صٲبنہ یتھے تھتے ’نیب‘رسالہٕ بغیرچھُنہٕ اسہِ یُتھ کانٛہہ ترجمان۔تۅہہ یۅسہٕ ژُک کٲشرِ زبٲنۍ ہُنٛد ہوومُت چُھوٕتہٕ پانہٕ یۅسہٕ نظر امہ کس حالس تہٕ اِستقبالس متعلق چھوٕ۔تہ کِنۍ چھ مےٚ پژھ زِ یہ رسالہٕ آسہ واقعتی معیار تہ میزان ہررنگۍ اتھ شایان شان تہ امہ کس معاصر ادبس واتہ امیوٚک واریاہ سۅچھ۔
محمد یوسف ٹینگ سرینگر  10جون   2013

آیہ چھے سٲنۍ خوش بختی زِ عبدالرحمان آزادؔ فانڈیشن گے ٲخر کار "نہج"ناوٕرسالہٕ مارکس تراونس منز کامیاب۔وچھوے تہٕ یہ گو شِشُرپُھٹراوُن۔اہن حض تۅہہ تے پیی چُھو زِ تخلیقی ،تحقیقی تہٕ تنقیدی حوالہٕ چُھنہٕ کشیرِ منز نجی سطحس پٮ۪ٹھ خاص کانہہ تیُتھ رسالہٕ چھپان،یُس ادبہٕ کٮ۪ن بدلوٕنٮ۪ن رُجحانن تہٕ انہارن زٲنۍ یاب آسِہے ۔یونیورسٹی ہُند"انہار"جریدٕ چُھ زبر،مگر بہر حال ہتھ فیصدی آزاد ما چھُ۔کٲشرس عصری تخلیقی ادبس منز موجود جمود تہ یک رنگی چھےٚ یہے باس دوان زِ وقتٕچ نہج کیاہ چھے تہٕ امہ کس پسِ منظرس منز کیاہ تہٕ کتھہٕ کنۍ گوٚژھ لیکھنہٕ یُن ،تٔمہ کہ ضرورتُک چَھنہ کتھے گژھان ،گژھِ تے کُنہ۔۔۔۔ادٕ سُہ کُس کن تھاوان۔یتھٮ۪ن حالتن منٛز ہٮ۪کن وۅنۍ نظرٕ تُہی کُن ووتھِتھ۔"نیب"چھُ بچور کنُے زوٚن ڈوٚکُس ڈوٚکُس دوان،سُتہِ ستو سمندرو اپارِ ۔ییٚتہِ وادی منٛز ہیٚکہِ"نہج"خدشاتن اوٚند بوٚر دِنہٕ کہِ حوالہٕ تحریک ساز تہِ بٔنِتھ تہٕ تاریخ ساز تہِ۔بہ کیاہ نشاندہی کرٕ پانہٕ چھوٕ سورُے زانان۔نظر تہِ چھو تہٕ مطالہ تہِ۔مےٚ کر یاو اکہِ دۅہ تۅہہِ سٍتۍ یہ چیز Shareزِ جمود پُھٹراونٕچ ذمہ دٲری چھےٚ رسالو علاوٕ سانٮ۪ن سینیر تہٕ ناو دار ادیبن ،شٲعرن ہنز۔تِم گژھۍ صدارتی خطبن منز یِمن کتھن کُن واضح تہ بار ربار اشارٕ کرٕنۍ ۔مگر تہِ چُھنہٕ سپدٲنی۔بہ چُھس شٲعری سٍتۍ وابستہٕ۔محض طفلِ مکتب ۔مگر یہ چُھس ہٮ۪کان محسوس کٔرِتھ ،زِسٲنۍ اکثر عصری شٲعری،زیادٕ پہن نوِپیہِ ہُند انہار چھُ Repititionتہٕ پرٲنۍ سییر تلن۔کینہہ آشہِ تہِ چھےٚ ۔پٮ۪ٹھٕ ،فقط غزل غزل غزل۔ہے یارٕ نظم ہے چھےٚ ہیٚتی اعتبار یتھ وقتس اظہار رٔنگۍ زیادٕ لگہٕ ہار۔ادٕ کَس۔۔۔۔؟یُہے حال چھُ افسانُک تہِ۔مگر اتہِ تہِ چھےٚ زِ ترے آش افزا آواز ونہِ تہِ آسنُک باس دوان۔تنقید چھُ زیادٕ پہن توصیف بناونہٕ آمُت۔یہ منظر نامہٕ ٹھیک کرُن چُھ سانٮ۪ن بزرگ تہٕ ناودار ادیبن ہُنٛدفرض منصبی۔ خیرخدادی نو توٚژھ۔تُہۍ کٔرۍتو یمن کتھن کُن توجہ،سۅآسہِ بٔڈکَتھ ۔مصلحتس کٲم ہٮ۪نہٕ بجاے گژھِ معیار سے اشاعت کہ حوالہٕ گۅڈٕ انوٲرۍ دِنۍ۔اختُے گژھۍ ترجمہ کرنہٕ آمتۍ چیز خاص ظور شایع گژھنۍ ۔خرچہ کنۍ گژھیو تنگی،رسالہٕ چھُ رۅپیو سٍتۍ پکان۔وچھو سانۍ برادری کریا یہ محسوس۔خدا دین مرحوم تہٕ مغفور عبدالرحمان آزاد صٲبس جنتس جاے۔اَز پیٚیہ سخ یاد
شہنازؔ رشید
افسانہٕ’دۅن اتھن ہنز داستان‘چُھ پیش خدمت یہ چھُ مے پوٚرمُت کَتھ تام محفلہِ منز،مگر چھاپ چُھنہٕ شاید ازتام سپدمُت،اوٕکنۍ ونووس تازے۔امید چھم زِ تۅہہ باسہِ قابل چھاپ،ہرگاہ باسہِ نہ پرواے گژھِ نہ کرُن،بلا حراسہٕ گژھِ واپس کرُن،بہٕ سوزٕ بدل تکیازہ چھاپ سپدنہ وِزِ چھ حتمی راے چھاپ کرن والۍ سٕنزے آسان۔
خوش روزیو،آباد روزو
احترامہ سان
ہردے کول بھارتی

دَپان ییٚلہِ تہِ کٲنسہِ سٮ۪ٹھاہ مجنت تہٕ زُو ژٔٹِتھ کٔرِتھ کینٛہہ حٲصل چُھ سپدان۔تیٚلہِ چُھ امہِ باپت یہِ لُکہٕ دوٚپ"سوٗر سوران تہٕ افسوس پیادُن"صٲدِرۍ یوان۔پرانٮ۪ن ہٕنٛزٕ کتھہٕ ۔۔۔۔!ژکہِ چُھنا سٲنۍ ادبی وٹہِ ژھانٹہِ وِزِ وِزِ جٲری تہٕ سٲری چُھ۔
تہنٛدسےٕ أکس رُت کانچھن وٲلس بٲے سٕنٛدِ دٔسۍ سپُد یہِ انکشاف زِ تۅہہِ چھوٕ پزر عملہِ منٛز انہٕ نُک جہار شروع کوٚرمُت۔خۅشی چھَنہٕ أمَچ زِ رسالہٕ نیرِ۔خۅشی چھےٚ أمچ زِ تۅہہِ دِتُو خداین یُتھ جگر۔اَوٕ کِنۍ و؟نِم گۅڈٕ کَتھ۔
تُہٕنٛزِ تھزِ عقلہِ تہٕ فہمٕچ عکٲسی کرِ واقعی أمی نہج ہُنٛد جہار۔ییٚمٕچ أسۍ وۅمید گٔنڈِتھ چھِ۔حق تہِ چُھ ای زِ تُہٕنٛز شوٚرتہٕ شوٗژ ادبی صلاحیت تہٕ کاوش واتناوِ پورٕ زیٚہنی چلے کلانس وُشنیر تہٕ گرٮ۪شمہٕ کالس شہجار۔پوٚز!بھایا بٔہ ونے اکےٕ کَتھ۔۔۔سۅ گٔے یہِ زِ وجہِ ولنہٕ ورٲیی سانہِ ادبی کاروانُک ترجمان بنُن چُھنہٕ سہل۔اٹھ چھِنا ژکہِ گرٮ۪د ،وارِلۍتہٕ بیٲرۍ ہوٗۍ واپھہٕ گۅسٲنۍ گوشہِ گوشہِ تہٕ روشہِ روشہِ ڈُبہٕ ڈاس پتے۔ژۅیہِ گٔرۍ تہٕ گروپ بنمدی ہٕنٛز کرٛژھ نیرتھےٕ چھِ أسۍ کٲشِرۍ تاوِ تلنہٕ یوان۔خٲر یہے کَتھ تہٕ"نہج"چھےٚ ت،من استحصٲلی عناصرن ہٕنٛدۍ اناسیرِ ڈالنٕچ تہٕ تہٕنٛزن بے وطیرٕ نہجن ڈُبہٕ ڈاس کرنُک وقتٕچ اہم ضرورت تہِ تہٕ سحی وَتھ ہاونٕچ صورت تہِ۔
اللہ تعالیٰ بوٗزِن تہٕنٛز یہِ أژ تہٕ زبر نہج پرٲوِن سانٮ۪ن ادیب و شٲعرن منٛز صحی تہٕ موذون زبان وادبس کُن عملہِ پژھۍ رٔژکل۔فلحال روزنہٕ مزید قبل از وقت کینٛہہ ونُن جان۔کُنہِ لایق ہرگہہ اسہِ سمجھیو ؤنۍ زیو۔
"پنٕنۍ موج"عنوانس تحت چُھس بسملاہس یہِ اَکھ غزل کراپہِ نظم باً اشاعت چٹھہِ سٍتۍ نٔتھِۍ کٔرِتھ دسوزان۔ہرگہہ اشاعتس قٲبل باسہِ تیٚلہِ دِی زیوس کُنہِ جایہِ ژۅباکھاہ۔
بشیر چراغ

سۅرنے واینۍ  ہش چھےٚ گژھن
بدلٕے معنے ژورُکھ میۍ
بدلٕے معنے اوس کتھن
أچھ مُژرٲوتھ  گوس وُبٲلۍ
پھیران اوسس دردٕ نیَن
چٲنِس گامس نکھہٕ ووتُس
زٕژٕ ہِشہ چھم لٲرتھ پادن
لالن ہند یێلہ ہاوس چُھے
پۯانٮ۪ن دیوارن تل کھن
دۅسہ تل تاپُل وۅسہ آیاو
انہِ گٹہٕ کٲژا چھس وۅہوَن
منہٕ آنگن منز راتھ وُچھم
کُن زۆن شُر اکھ زوٗنہ گندن
گۅڈہ یێتہ گاہ پٮ۪و افتابُک
تتہ چُھس لر تۯٲوتھ سونچن

*
أچھ چانہ چھےٚ زن لُکہ بٲتچ لے
ننہ وانہٕ دواں پتھ کالُک پے
مشرووتھسا؟ ادٕ پٲرۍ لگے
یِنہٕ ٲنہٕ لبن منز نظرِ گژھے
نکھہ وٲتتھ واون ژھٮ۪ورووس
ژانگچ رێہہ لٲگتھ آیاسے
یۆدوے ژٕ نبُک تارکھ لاگکھ
شُرۍ پٲٹھۍ ہلم دٲرتھ روزے
پھیرتھ آیوکھا زانہہ، وچھہکھ
مٲنتھٕر دِتھ تھوتھس جود گرے
فضہس منز مشۍمتۍ خاب وڈان
بونٮ۪ن تل کُس وایاں سۅرنے
تیُتھ صورت خانہ چھہ یادٕ وۆتُر
شٲعر ٲستھ ما سۅرمہ کھٮ۪مے
*
خۅش خاب راتس کیا وچُھتھ
صبحس ژٕ ہٲرتھ بیوٹھکھا
یا میانہ شعرچ سبز تێہہ
نتہٕ چانہ گامُک خۅش ہوا

*
اۆبر ڈالُن اتھو تہٕ کاڈ کڈُن
بالہٕ تیغس کھسن تہ زوٗنہ گندن
تتھ مکانس نہ ٲسۍ دارِ نہ بر
تتھ مکانس اندر مےٚ اوس اژن
کٲر نحقے بہٕ چھس نہ نۆمرٲوتھ
تہۍ تہ زانہہ وُچھزہون سہ کارِ وۅگن 
وُچھنہ آسیا سۅ دارِ کنۍ دۯامژ
نیر  با پانہٕ وۅنۍ مہ وچھ پتھ کن
راتھ  ٲسا مےٚ سٔنجہ تۯاے اچھن
راتھ اوسُے مےٚ دردٕ گام گژھن
*
چانہ انہارٕ میون شعر ونن
ٹوپہ تل تاپہ ٹیۆک کھٹتھ تھاون
ہیرِ گو ٹھس تہٕ دل ہیۆتن راون
ژھاے ہش گیہ تہ ژٲنگۍ ہیۆت کھۅژن
ٲنتھہٕ رۆستُے چھہ سۆن تِہ دیانک سر
بۆٹھ تِہ وسہ﻿ون چھہ کھور گۅژھ نہ ڈلن
دۅہلہ تس ژھاے ٲس گنۍ تہٕ بٔرٕژ
راتھ کیُت از سہ شخص گۆژھ نہ مرُن
أچھ گٔیی پُتنہ، ہۆل گۆوُے نرِ ہۆر
پۯون زۆل اوس چون گۆژھ نہ کھنن
کونہٕ امہ پێٹھۍ وڈان چھہ جاناوار
تتھ قلایس اندر اژن تہ وُچھن
راتھ مٔژرووتھس بہٕ خابس منز
کۆت گیایکھ ژٕکوچہ کنۍ توکن
**

﴿فرد﴾
عاشقی بایہ سبز نارٕ دزن
**
بالہٕ دامنۍ پکاں پکاں بعضے
پرۍیہ آلو کنن گژھان بعضے
آش دپوَے چھےٚ کێنہ سۅ ما زانہہ ٲس
ہنگہ تہٕ منگے چھہ دل پھۅلان بعضے
زانہ کُس آدمس چھہ کیا ڈیشن
راتھ کیُت زوٗن بُتھ کھٹاں بعضے
پۯانہ مندورٕ، نوٗرٕ درۍچہ، قلاے
دۅہلہ کم خاب چھس وچھاں بعضے
پانہ کُس پژھ کری اگر ژٕ ونکھ
سبز رٲژن بہٕ چھس وُہان بعضے

*
لولہ چانے کرۍ مےٚ ہوہس نالہ متۍ
بونہ شہلس گٔے مےٚ سینس نارٕ تتۍ
دردٕ گامچ وتھ وُہان ٲس ہردٕ بونۍ
زانہ قۅدرتھ رات کیُت کم اور کھتۍ
أچھ وچھان زیر و زبر  گٲمٕژ سۅ لٔر
دل وناں بسکین آسن وُنہ تہ اتۍ
زونہ گاشس منز نێبرۍ ڈٔج چھاے ہش
نارٕ لمبکھ ہورٕ کنہ وتھۍ بالہ پتۍ
ژانگہ رۆس رێہہ راتھ خابس منز وچھم
آیہ کیا کیا راوراں اسۍ نیندرِ ہتۍ

*
دۅہ لوس روشہ روشہ أچھن منز سماں چھہ خاب
پھۆل گاش روگہ روگہ خبر کۆت گژھاں چھہ خاب
وٲناکھ رٲژ ہند یہ کۯہُن کال زونہ گاش
کھوژاں چھہ ژٲنگۍ زانہ خدا کیا وچھاں چھہ خاب
پۯٮ۪تھ ساتہ باسہ نێندرِ سۅ ؤژھمژ چھےٚ وُنۍ وُنی
پۯٮ۪تھ ساتہ تس وبٲلۍ اچھن منز وُزان چھہ خاب
شہرُک سہ اکھ مکانہٕ چھہ تۆبرُک ژٕ گژھ تہ وُچھ
یتھ بُرزٕ دتھ پشس تہ کُٹھٮ۪ن منز بسان چھہ خاب
دۯایکھ مےٚ نش تہٕ ٲنہ لبن دٕہ ہیۆتن وۅتھن
آیکھ مےٚ نش تہ دٲن تھرٮ۪ن تل گنداں چھہ خاب
پھیران گہے چھہ دردٕ نیَن بازرن گہے
اسۍ کِتھۍ چھہ خونہ ملۍ چھہ ہیواں غم کٕنان چھہ خاب

*
نٮ۪صف شب اوس دیدمانہ وچھم
زون کھٔژ چانہ دارِ کنۍ اسمان
ورگہٕ وۆتھ یام ووت شہرس منز
سانہ گامُک سہ ناگ خۅش گزران
ق
بٲژ سٲری گرکۍ ژےٚ اندۍ پکۍ چھی
پانہ ون با ژٕ کیازِ چھکھ کھوژان
کیازِ پتھ کن وچھتھ ونیومے نا
پۯانہ مندورِ کنۍ ژٕ کیازِ گژھان
پے ژےٚ اوسُے زِ تتھ مندورِ اندر
ہتھ ؤری ہٮ۪تھ چھہ ما کٔہنۍ روزان
آسہ ہے کُس ژےٚ لونچہ یس  لمہ ہی
درۍچہ کنۍ کمۍ سنا ژےٚ ہووُے پان
کمۍ ژٕ تورُکھ قلایہ پێٹھۍ ٲخر
کیُتھ پکھل گُر مےٚ کونہ فکرِ تران
وِگنہ ونہ وُن کنن گۆوُے مونم
ژٲنگۍ رێہہ وُێہہ کٔرتھ بنیا انسان
مانہ ہا خاب ما ژےٚ وچھمت چُھتھ
پۆز یہ پونپر وچھتھ بہ چھس حٲران
سرتلیو پہرٕدر ژےٚ اوسُے سٍتۍ
کیازِ اوسکھ ژٕ کھوژۍ کھوژۍ پکان
ہیرِ وولُکھ یمو أچھن تھۆپ دتھ
آسہ ہے ما تمن یۆہے فرمان
کیا ژےٚ ستۍمِس کُٹھس أژتھ وچھتھا
    ہوٗ بہ ہوٗ تی یہ پۯٲنۍ ٲسۍ ونان
کیا سۅ ٲسا پری مۆدر مس چٮ۪تھ
پۯانہ وقتک سہ جنگنامہ پران
ٲنہ اوسا تمس وچھاں ژھاین
چشمہ آسا تمس پزی شولان
نافہ اوسا تمس ہراں جامن
نظرٕ آسا تمس شراب وُہان
ساز ٲسیا پزی وزاں پانے
مُرژٕ آسا تمس نمان تہ نژان
ہتھ ؤری ہٮ۪تھ یہ آیہ بوزان لوُکھ
دۯاو سورُے سہ پۆز وچھان وچھاں
وۅنۍ نبا یورکُن ژٕ پھیرکھ زانہہ
پانہ کیہتام چانہ أچھ چھےٚ ونان

*
تلاو پۯون تہ تتھ منز سہ سرتلیو اکھ مور
وچھتھ وُتارٕ وۆتھم تیُتھ دبارٕ گوس نہ تور
مکانہ سبز کنٮ۪ن ہندۍ تہ لوکھ ٲنہ بدن
دپان پۯون شہر اکھ بستھ چھہ بالہٕ اپور
سہ اوس بونہ پھٔرس تل تہ بونۍ ژٔٹ گُٹلٮ۪و
وچھان وچھان ہۆکتھ گو سہ ناگہ راد بچور
ملر وۅتھاں چھہ لبن ووکھہٕ زونہٕ گاشس منز
خدایہ تھاوٕ ؤٹتھ أچھ گژھآن چھہ آبُک شور
مندور پۯانہ چھ اندۍ اندۍ قلایہ مٲنتھر دتھ
اپٲرۍ پکنہ دپان لُکھ گژھان چھہ پتھ کُن کھور
وچھایہ راتھ مےٚ بدول جمال خابس منز
گرکۍ پۯژھاں چھہ مےٚ از کیازِ چھکھ ژٕ اور نہ یور

*
مےٚ یسند عشق چھہ کھنتھ دلس خطہٕ خالہٕ کنۍ چھہ سہ خاب ہیو
نِشہ آسہ باسہ پزر چھہ یی گژھہ دور پۯزلہ سراب ہیو
گہے آسہ زونہ مُدے گٔنڈتھ گہے آسہ ٲنہٕ لبن سنتھ
کنہ ساتہٕ مژرنہ آو اگر تێلہ میٹھہ قصہ کتاب ہیو
یَنہ چانہ کوچہ نێبر سہ لۆگ تنہ تس لسُن گو اموب گۆب
سہ چھہ از تہ اورۍ نہ یورۍ ہیو سہ چھہ از تہ خانہ خراب ہیو
تمہ چانہ گامہ نٮ۪بر ہنا رنبہ وُن سہ ناگ مژھیُل چھہ کیا
یێلہ یێلہ تپٲرۍ بہ دۯاس زانہہ مےٚ لگان سہ آب شراب ہیو
لٹہ ساسہ وُچھ سہ یمو أچھو وُنہ توتہ ویۆد چھنہ بتھ تسند
سہ خمار یُس چھہ تمس أچھن سہ خمار تس چھہ نقاب ہیو
ژێتہ لفظہ پھیرٕ گۆوُے ہنا مےٚ تہ آو یکوٹھ کھر کتھن
نہ سوال چون سوال ہیو نہ جواب میون جواب ہیو

*
صورژن ہند الاو بونٮ۪ن تل
وُچھتہٕ ہردُک جلاو بونٮ۪ن تل
یورٕ گو تورٕ ما سہ واپس آو
زونہ منزۍ بلۍ گیاو بونٮ۪ن تل
ہاے افسوس وۅنۍ چھہ کانیومت
پۯانہ وقتک تلاو بونٮ۪ن تل
نوش لب واتہ، ونعجب ملِکس
ژونگ زٲلتھ ژٕ تھاو بونٮ۪ن تل
آسہ ہے کُس سہ سبز پوش منوش
کُس مے شامس وچھاو بونٮ۪ن تل
بختہ بۆڈ چھکھ ژٕ  شہر تۯٲوتھ آکھ
گام ووتکھ تہ راو بونٮ۪ن تل
اوس کُس یور نۆن تہ زۆن چُھنہٕ کانہہ
کمۍ سٲ ہیۆت میون ناو بونٮ۪ن تل
وہۍ مےٚ کیا گو بہٕ کیازِ واپس آس
وہۍ مےٚ سورُے مشاو بونٮ۪ن تل
*
اکہ بدلٕے آیہ چھہ ساز وزان تتھ کوچس منز
یٔندرازنۍ گترنۍ ما چھے نژان تتھ کوچس منز
درۍچن پٮ۪ٹھ بدلٕے ژٲنگۍ دزاں تتھ کوچس منز
کم کم انساں ششدر چھہ گژھان تتھ کوچس منز
یتھ وقتس منز افسانن ہندۍ تم ٲنہٕ بدن
انسانن کیا کیا نظرِ گژھاں تتھ کوچس منز
دیوارن محرابن چھےٚ جٔرتھ بغدادچ راتھ
انسان خبر کۆت کۆت واتاں تتھ کوچس منز
بر ہنگن بدلٕے اچھرن منز کێہتام لێکھتھ
ژھۆٹ بوزِو بدلٕے لُکھ چھہ بساں تتھ کوچس منز
اکھ شخژا اکھ بس دورِ وچھاں آساں توکن
دۅہہ اکہ تمۍ وچھ افتابہٕ کھساں تتھ کوچس منز
کم جِتنہٕ کرس لوکو ادٕ یوکن پھیورا زانہہ
خابس منز ننہٕ وورُے واتاں تتھ کوچس منز
تس شخژس سۅرنے باساں کٲرتھ ناگ کنن
خاندر ہرگاہ کُنہ دوہہ آساں تتھ کوچس منز

*
کھٔژ زون آسمٲنۍ دلس گو گمانہٕ چون
لجہ اپسرایہ نژنہ کنن گو ترانہٕ چون
ہمسایہ نیک چھی دۅہے استادٕ روزۍ نے
لوٗکو وۆنم چھہ سروٕ کُلٮ۪ن منز مکانہ چون
کستام سبز پوش منوشا یپٲرۍ آو
بدلٕے زبٲنۍ منز سہ ؤنتھ گو فسانہٕ چون
پۆز بوز خٲبۍ وچھ مےٚ دۅہے کم نوینہٕ رنگ
پۆز بوز خٲبۍ وچھ مےٚ دۅہے ٲنہٕ خانہ چون
یۆدوَے زنہٕے وچھتھ نہ بہٕ چھس توتہ خۅش نصیب
تس کیا ونو چھہ باگہ یس آمت زمانہٕ چون
رنبہٕ ونۍ خیال چٲنۍ دِلس چھم وُتٕش دوان
یم یم غزل مےٚ لیکھۍ تمن گو بہانہ چون
بوزم ژٕ خاص وقتہ گیوان چھکھ مقام راست
باسان چھم مزازٕ چھہ ما صوفیانہ چون*

*
یێتہ تارکھ زونہ گندتھ
نیراں اتھواس کٔرتھ
پتہٕ سۆدرن تارٕ ترن
ولہٕ یارٕ گژھو پتھ ون

یێتہ اوبرٕچ ژھاے بہِتھ
آبس زن مٲنتھٕر دِتھ
ناگن زن خاب وُزن
ولہ یارٕ گژھو پتھ ون

یێتہ پتھ کالکۍ گۅنماتھ
چھاواں بغدادچ راتھ
دامانہ رٹتھ قرنن
ولہ یارٕ گژھو پتھ ون

شہہ پالن[2] جود کرتھ
یێتہ برٕ رۆس ہانکل دتھ
تھٔومژ چھےٚ طلسماتن
ولہ یارٕ گژھو پتھ ونگچھہ کُٹھہ منزٕ پھۅکھ لٲیتھ
پۆت ژھاین بۯمرٲوتھ
یۆت ژانگچ رێہہ چھےٚ گژھن

ولہ یارٕ گژھو پتھ ون
بدلٕے صورژ بدلٕے کتھ
تنہٕ تتۍ اوسس از تامت
چھِٹہ پونپرۍ ژہۍ روزتھ گے
بونٮ۪ن تل ٲس ننۍ قۅدرتھ
برزٕ پشن پھۆلۍ بانٕلۍ[1] پوش
وُنہ چھم ماتامالٕچ ستھ
کۅہہٕ دامنۍ دامنۍ سندِج
باسان چانی گامٕچ وتھ
دۅدٕ کۅلہ آگر چونُے گام
سۅنہرۍ سنگر مالن پتھ
دٲن تھرٮ۪ن تل تاپہٕ ٹیۆکا
یاد پییَم لۅکچارٕچ کتھ
نٲگِنہ بۆٹھ، پۆت ہردُک تاپھ
پانو کوتا وہراوتھ
عرفکۍ رۅنہ ہٹۍ کتھ مێژِ شۯپۍ
پُرنٮ۪ن منز وٮ۪سران حٲرتھ

*

شب رنگ مےٚ ہٲوتھ تارکھ ژلۍ
تِتھہ پٲٹھۍ ژٕ پێیہ ہم راتھ ژٮ۪تس
زن کاوٕ قمیُر ژۆل بونٮ۪و تلۍ
کم خندٕ غریبس گے مےٚ دۅہے
خابس منز لالن ہیژمکھ ملۍ
دۅہ ڈلہ﻿وُن کنۍ زنۍ ژھایہ ؤلتھ
کۅہہ پتۍ کنۍ کۆت گژھہ وتھ ہلۍ ہلۍ
پۆت ژھایہ کزلۍ أچھ ٲنہٕ بدن
تمہ بازرٕ کیا کیا ہیمہ ہا ملۍ
کم پوشہ چمن؟ کِتھۍ سروٕ شہلۍ؟
بلۍ پاد بچارن لوکن پھلۍ

*
بێیہ تہ وچھتھا زاہ
سانہ بێہہ راتھاہ
نظرِ گٔےہمٲدۍتنہٕ تہ گٔیہ وٲنساہ
درۍچہ اڈوۆتھ اوس
اجنبِس کیا راہ
چانہ گامچ راتھ
سبز ٲس کٲژاہ
پۯون بازر وُچھ
زنتہٕ کانہہ خاباہ
*
پۆت ژھایو کوٚل کۆر شٲعر اکھ
سرپھو دِژ مٲنتھر جودگرس
*

أچھ ؤٹتھ بێہہ یہ اۆند تہ پۆکھ مشراو
صورژن ہند نگار خانہ سجاو
یام وچھنس بہٕ ویُہہ کۆرن وُنلیوو
پۯانہ مندورِ نش سہ کس مےٚ وچھاو
میون دل رنگہ مۆت چھہ موصم شُر
چٲنۍ یاداوری چھےٚ سبز الاو
خاصہٕ جامن کزلۍ ونن تس گٔے
تاپھ کیا کرنہِ میون کُٹھ ژایاو
زانہ قۅدرتھ بہ کتھ اندس ووتُس
زونہ منز راتھ گٔے مےٚ یرونۍ ناو
پادشاہ یار وچھتہ کیا خۅش آس
گاش ہٮ۪تھ دۯاو، گاش ہٮ۪تھ آیاو
*
امارٕ چانہ مےٚ ژھاین تہ تُل نقاب ولو
بہٕ کیا ونے ژےٚ مےٚ کیتھ وچھ عجیب خاب ولو
مےٚ تھوو ٲنہ لبن منز سہ ساتھ مٲنتھٕر دتھ
دپیوتھ بێیہ تہ گژھیا زانہہ یہ دستیاب ولو
وُشاطٕ چانہ پری زن نژان چھےٚ ژانگِچ رێہہ
خیالہ چانہ ہوا زن وزاں رباب ولو
نێندر گمژ چھےٚ ہوٲیی کنن گۆمت آسی
دلس چھہ شوق تہ شوقس چھہ اضطراب ولو
ژٕ سون یکھ تہ پنن معنہ دۅہہ تہ راتھ لبن
ژےٚ روٚس مےٚ روٚس چھہ یہ دنیا فقط سراب ولو
بدوٗن پان پنن چھُس وچھان پانس نش
چێنے شراب مےٚ کھۆتمت چھ از شراب ولو
عجب ملک شبِ اول بہ نوش لب چہ سرود
چہ کرد گل بہ صنوبر  پرو کتاب ولو
مےٚ تگۍ نہ چانہ فراقکۍ صدم وننۍ ژھۆٹ بوز
مےٚ لول چون از آمت چھہ بے حساب ولو

*
یتھہٕ تتھہٕ یێلہ پیوس بہ تۆت وٲتتھ
تتہ ٲسکھ برٕ رۆس ہانکل دتھ
کُنہ اوس نہ کانہہ نۆن ژھایو رۆس
بۯاندس نش وٲتتھ گوس رٔہتھ
أچھ پُتنہ گٔیَم میزانہ ڈۆلس
کیا تام اوس بر ہنگس لیکتھ
کوفورچ بۅے ٲس ہوہس منز
وق جوگۍ گۆمت اوس کار کرتھ
دُبہٕ پھیرم وٲنج، تہندِ کُٹھچ
لژھہ گٲمژ اڈؤژھ دٲر وچھتھ
پۆت کھورِ بہ ووتس کوچس منز
وتہ پکونۍ گٔے ششدر روزتھ
کم کم خۅش خاب وچھم راتس
پھوٚل گاش تہ بیوٹھس سوٗر ملتھ

*
سۅنزل ؤلتھ سۅ سۅندر ٲس دارِ پٮ۪ٹھ شولان                      
نظر ہێچم نہ تلتھ تھۆد مکانہ اوس وچھان
عجٲیبات چھہ انہ گۆٹ یتھُے چھہ دۅہ لوسان
یہ میون کٹھ تہ بہٕ دوشوے چھہ اکھ أکس کھوژان
مےٚ ہیۆک نہ یُہکہ گٔژھتھ تۆت وکانہ گو کیہتام
سۅ ہردٕ بونۍ مےٚ  یژکال آسہ ہے پۯاران
مرُن لسن چھہ بدستِ خدا دیِو رۅخصت
سراندیپ چھہ واتن تہٕ وق چھہ ژیر گژھان
دۅہے نٹاں چھےٚ یێمی وقتہ میانہ ژانگچ رێہہ
نصف شبس یہ خبر کُس چھہ زنتہٕ ہیرِ کھسان
مندورِ ہند سہ وضعدار ٲخری بسکین
خدایہ پانژھ شےٚ دۅہ ہٮ۪تھ سہ کونہ نظرِ گژھان
ڈلان سونتہ ہوا آسہ گل زمینس منز
سۅ آسہ دٲن تھرٮ۪ن تل شفق شفق وۅشلان

*
ژیے رۆس ییٖتٮ۪ن ورۍین جگرو
سێکِلٮ۪ن ہنز گیہ مےٚ ونن جگرو
آگر پٔچھنیا ہش راتھ  کۯہنۍ
کزلاوان شٮ۪ن طرفن جگرو
انہ گٹہ منز بدلٕے مخلوقا
زن ناد دوان مۅردن جگرو
تِتہ آسیا یێلہ اسۍ  زٕے آسو
کر چھاوٕ بہٕ چٲنی تن جگرو
نسبت چھس چٲنس جگرس سٍتۍ
گُلکار چھہ میونے فن جگرو*

*
زیٹھ شِہج مٔژ نێندرا تۯاوو بونٮ۪ن تل
آسہ دۅہا اسۍ دۅشوے راوو بونٮ۪ن تل
کرۍتن کیا کرِ وقتس تھٲو اسہ مٲنتھٕر دتھ
زون تہٕ تارکھ نب اسۍ چھاوو بونٮ۪ن تل
اسہ وٕنہ ہۅنجہ اسۍ شیرِ اکس اکھ لاگو پوش
بتھۍ وۅشلاوو تن شێہلاوو بونٮ۪ن تل
یتھۍ منز خۅش گژھہ تتھۍ منز پتہ اسۍ تۯاوو ڈاپھ
ہوہس منز مندورٕ بناوو بونٮ۪ن تل
سازندر یێلہ پتھ کالک کانہہ بٲتھ تُلن
اسۍ تہ الاوس ۂر پِلناوو بونٮ۪ن تل
زنتہٕ گژھو اسۍ بازر کم کم چیز ہٮ۪مو
لال جوٲہر اسۍ خرچاوو بونٮ۪ن تل
بۯونہہ کنہ ٲستھ باسہ سٮ۪ٹھا دوریمتۍ اسۍ
ٲکھتھ مٲکتھ یێلہ اسۍ راوو بونٮ۪ن تل
اژۍتن کانژہا بۯۆنہہ کن پێےتن وٲتتھ کانہہ
ٲکھتھ مٲکھتھ بر دِتھ تھاوو بونٮ۪ن تل
یتھ وقتس منز اکھ نۆو وامق نٔو عذرا
ناو پنن اسۍ پتھ کن تھاوو بونٮ۪ن تل

*
پۯانہ وقتچ مۅلٕل کتاب وچَھو
پۯون بازر چھہ خاب، خاب وچَھو
اکھ پۯزلوُن ژیُہا تہ ساس پزر
میون بوزکھ اگر سراب وچَھو
ویرِ لوگُن یہ کہنزِ اور مہ سن
شیرِ لٲگتھ تمس گلاب وچھو
ساز وایا چھہ کُس پرستانک
ناگہ رادس تُلو نقاب وچھو

*
چھکھ جاے کرتھ یمن دِلن منز
تم سوٗر ملتھ بہتھ ونن منز
بُتھ خاب گۆمت یوان أچھن تل
اکھ ساز وزُن گژھان کنن منز
کر عشق دِیَکھ نہٕ پۆت نظر زانہہ
تم موڑ یوان یمن وتن منز
تٲبینہ گژھی پری ژےٚ قافچ
تپ روز کران ژٕ جنگلن منز
حٮ۪س رود نہٕ ۂر  دِمو الاوس
کۆت وٲتۍ خبر کتھن کتھن منز
دوہ راتھ یمن مُدے گٔنڈتھ چھس
کم یادٕ خزانہ چھم لبن منز
*

اکھ پۯون شہر

کولرج سندِ ناوٕ

اکھ پۯون شہر
اندۍ اندۍ چھس تھۆد سنگین قلاے
زن نرِ پلناوان اسمانس
دروازس پٮ۪ٹھ حبشی جورا
ننہ کرتلہٕ  ہٮ۪تھ ننۍ نیزٕ تُلتھ
چار ٲیینہ لٲگتھ پاسکھۍدر
یتھ درۍیاوس کنہ ہند یہ کدٕل
پتھ کالہ وٹٕسۍ گومت اجدر
وُنہ شہرس کن وہرٲوتھ  ٲس
اتھ ٲسس منز اکہ پاسہٕ بہِتھ اکھ
اکھ جودگرا اکھ ساسہ وُہُر
أچھ أمۍ سنزٕ زوتاں کوتر رتھ
وُچھ طوطس کتھہٕ کنہ کٲر وُٹھٕن
کَس تام جِنس زوٗ  آسہ کھسان
بلۍ بۯادیومت اوس کورِ أکس
شہرس منز رنگہ مندورِ سٮ۪ٹھا
بانلۍ پھۆلۍمتۍ پٮ۪ٹھ بُرزٕپشن
زن نار وُہاں سبزارن منز
زٲلۍ پنجرن ستہٕ رنگۍ شیشہ جٔرتھ
خوجہ زادٕ چھہ دارٮ۪ن کھۅن دی دی
تھزٕ کارِ یپٲرۍ، زٲنپانہٕ ہُپٲرۍ
زُنہ گاش چھہ شولان کوچن منز
پۆت آنگن تاپس گہہ ماراں
خۅجہ بایہ بہِتھ منز سروٕ کُلٮ۪ن
زٲلۍ وانکن کۆستوٗرۍ نافہ ملاں
سِوۍ ہرنہٕ چھہ اندۍ پکۍ ژھالہ تلاں
ہُتھ تاپہ ٹێکس نِش ژھایہ ۂلس
سۅنہٕ کورِ براں ہۍ تھرنٕے گۅڈ
رۅنہ ہٹۍ چھِکھ زن رۅپہ تارٕ وزاں
بازر کیا مہرێنۍ ہیو پٲرتھ
وانن منز کم کم چیز کٕننۍ
وق پانہٕ چھہ یێتہ کھۅر ٹھہرٲوتھ
تلۍ ٹارِ وُچھاں "بہٕ تہ کێنہہ ہٮ۪مہ ہا"
لوکن ہندۍ پھۅلہ ونۍ ڈٮ۪کہ چھہ ونان
خوش باش چھہ یم خۅش حال چھہ یم
اسہٕ وٕنہ چھکھ أچھ نورٲنی بتھۍ
زن موصم شُر دۅدٕ سٍتۍ چھلِتھ
ہتھ کوچس منز اکھ جودگٔرنۍ
بۯونہہ کنہ اکھ وُہہ ونۍ منقل ہٮ۪تھ
اکہ بدلٕے گاچکۍ ژٲنگۍ پَیان
"پۯٲنۍ ژٲنگۍ دِیو، نوۍ ژٲنگۍ ہێیِو"
ٹنۍ ٹنۍ ہیوٗ گو، ہسۍ ما چھہ پکان
شہزادس سٲلس نیرُن چھا
رنگہ ناو چھےٚ پۯاراں گاٹھس پٮ۪ٹھ
منز شہرس ہیوٗ اکھ پۯون دُمٹھ
سنگستانا سرپوش سِرن
اکہ اندٕ چھِس بۅن پاتالس
ہتہٕ واد کنِوۍ ہێرٕ پٲوۍ وسنۍ
اۆت وسنس وٲنج گژھہ آسنۍ
ہُتھ ٲنہ کُٹھِس کن بلۍ مےٚ وچھم
پانو مےٚ دِلس زن تھُھ ہِش لٔج
ہیے بایا اکھ کتھ بوزکھنا
کۆت دۯاکھ ژٕ قرمزۍ فرد ولتھ
پۆت پھیر تہ مےٚ تہ نِتہٕ پانس سٍتۍ
*
پنن گام اوسم تہ دِتۍمس مےٚ گتھ

گہے کوچہ پھیُر گوم روٗٹھم نہ وتھ

تنَے دٲیرُم کن چھُہ أتھۍ آلوُن

منَے زایہ سرمایہ سِرسٲو کتھ

خبر کیا دِوَے ٲس، وۅپر گامہ ٲس

پرٛژھُم اتھ دوپن غٲر وتھ چھَے غلط

مےٚ دوپمس پننۍ وتھ چھما مٲنڈمژ

دوٚپن پوز سۅ چھَے نا منٕچ مازرتھ

مےٚ دوپمس کھٮلس منز وسا راوٕ ما

دوپن بُتھ مہ بدلاو پانے لبتھ

بہ آس پاسہ ہٮتھ پیشکش تھوومس

دوپن پاسہ ٲسِتھ گرٕتھ چُھے شرط

مےٚ دوپمس یہِ وتھ کٔڈ، تہ وۅنۍ کوت نِہم

دوپن تانۍ شیرتھ، تہ پتہ بٲگرتھ

مےٚ دوپمس، مگر گرٛاکھ کتہ ژھانڈہکھ

دوپن ہردٕ لونتھ تہ سونتس ووَتھ

مےٚ دوٚپمس بہارس چھہ بلبل پننۍ

دوپن ہردٕ رٲچھا، متا سن تہ اتھ

اوتن واتنٲوِتھ بہ کوٚرنس غۅطن

نہ حٲضر حواسٕے، نہ حرفن ہٮکتھ

دوپُم عٲزِمس وۅتھ ؤں گو دیُن قدم

اشارَے چھُہ ٲہی ہشارس چھےٚ ستھ

٭٭٭

ژٕ دپکھ زٮتھ کیا زیون بہ دپے میوٗٹھ عذاب

ژٕ دپکھ رہبر سون بہ دپے خابُک خاب

ژٕ دپکھ لوٗسِم پاد بہ دپے تی چھُہ مراد

ژٕ دپکھ وتھ کوت وٲژ بہ تھٮکَے بیاکھ سراب

ژٕ دپکھ أمۍ ؤج ناو یہ وۅلُر کتھ گجہِ زاو

بہ دپے وِجہ ژھوٹ واو وٮتھہ کھوت وُلمنہ آب

ژٕ دپکھ من تہ بدن کوٕ چوپرٲوۍ دمن

بہ دپے چٲرتھ تار زیری رٹہ مضراب

ژٕ دپکھ ژھۅپہ چھے رِوان بلبل کونہ گٮوان

بہ دپے زٮوِ تہِ چھُہ زاپھ کن تہ سپدۍ نایاب

ژٕ دپکھ پٮنجہِ بیچھاے مالِنۍ پٔژھۍ آیاے

بہ دپے رگہ رگہ ووت زۅہرالتہِ زہراب

ژٕ دپکھ عٲزم سون تس تہ موٹھا ادٕ کرٛون

بہ دپے چُھس بہ کُتول اتھ پھورٮم نہ جواب

***

وچھس تچھان چھُہ یہ موسم، أچھن عذاب چمن

مگر یہ کۅل چھےٚ قیامت، یہ رٹہ نہ کٹھۍشِہ کفن

پکھن اندر چھےٚ وُڈن کل گرٛٮکاں گرفتارس

ٹھپس اندر چھےٚ جلس تن، وچھس اندر چُھس ون

یہنز مےٚ وتھ چھنہ سٔرمٕژ، سپار چھنہ پرٔمٕژ

نظر چھےٚ سٲلہ مژر، گژھہِ تہ گژھہِ تمن گامن

یہ ژھل چھُہ جلوہ بدل کل کڈاں وفادارن

یہِ زٲلۍ پردہ محل خانہ کٮن ستن درۍچن

یوُک کِمام تہ رینچل ورق تہ کاغذ کیمۍ

أزیک سفر چھُہ، أزیک آفتاب شوبہ وتن

نہ تُلہِ دلیل نظٲمی، نہ پھِرِ سۅخن گٲمی

توتاں چھِہ بال بےٚ مُروت یوتاں نہ وونٹ کھمن

پرن پٮوان چھنہ بلبل ترانہ زیرُ بمس

قمرۍ زٮون نہ یوتامتھ نہ پانہ کٔنڈ پھٹرن

توے چھےٚ تس تہ پننۍ طوطہ زٮو تھیکاں نابد

مظفّرس چھہ تگاں، عٲزِمس چھُہ تھاواں کن

***

ژلاں ژلاں تہ شفق شولنوو جانانن

شبس بےٚ نور کھۅتٮن گاش ووت غم خانن

دٕیاں چھےٚ پہرِ پشِچ ژھیے درٮا سنا روٗدس

دِواں چھُہ جوش یہ چشمن، تہ سگ نیَستانن

ڈوٚلُس نہ سونتہ ہوا نوٚو ووٚلُن کلس نلہ ووٹ

چھےٚ یٔندرٕ دۅس تہِ ہیکاں تھۅس أنِتھ زمستانن

تتان چھُہ رَو تہ ژھٹان نور گُلہ دُپہرُک رۅے

سۅتاں چھُہ پَو تہ رِواں شِنہ پپنۍ چھےٚ ارمانن

سمندرن تہ چھلُن توگ نہ عٲزمس گٲمیُن

غزل وُزاں چھہِ درٛمنۍ کانجن تہ پیچانن

٭٭٭

زرٕد زمین رِہِج کۅنگہ تِہج تہ حبہ خوتون

ہرُد چھُہ، نب کرِ شب از، ستارٕ ہٮتھ نژِ زون

کنن چھےٚ کارتِکس رس بہٲرۍ بلبلہ بولۍ

نکھن دُشالہ سُہ یُس ہارِ ککلہِ پٲٹس وون

یوُک سُہ واپھ أچھو بوٚر وچھس بہارک تاپھ

پگاہ تہِ پییہ نہ پۅہس پرہ سُہ آفتابُک خون

زبر رفیق سفر زٲنۍزٮن مژر تہ ہژر

وۅں گو اگر وتہِ سمکھی سُہ سۅرگواس سکون

مگر یہِ آبُ ہوا ہمنوا نہ تانس تان

وۅلر چُھ ناوِ رٹاں نم تہ وِج ژھٹاں چھےٚ جنون

تچھان چُھ از تہِ أچھر والہ بُرزٕ دٮل عٲزم

چھےٚ زیرٕ زبرٕ تِمے تازٕ کیا تھُرٮکھ مضمون

٭٭٭

تلا بہارٕ ژٕ کر زارٕپارٕ گگراین

ژرٮن چھُہ پوشہِ تھرٮن پٮٹھ گٮوُن گرٮن ڈاین

سروٗد سونچہ وُتارُک وۅکان چھُہ کاڈٮن منز
پنن نَگارٕ چھُہ پانس ددارٕ دُبراین

پننۍ وُجار کھۅپٕر ژٲنگۍتار ہٮتھ رٲوٕس

مشٲلۍ دراو گٮوان گاش ہاوِ ہمساین

پھژال ہٲر پننۍ پرٛٲنۍ سۅرمہ دٲنۍ دٕنِن

أچھن وُچھان پشیمان أچھو چھےٚ پژھۍ باین

بہار چھاوِ گٔرا گانٹہ بیٚٲر ہٮتھ عازم

دُتارٕ ہییہِ سُہ گٔنڈتھ سونتہ واوٕچن گراین

٭٭٭

کتھ چھےٚ یوسف تہ زینہ روٚس کھاریُک

وتھ چھےٚ واول وُنل، تہ ستھ وۅرٕ بٲے

جامہ والٮن چھےٚ نٔو گِلن ہاوٕنۍ

ماگنن پرٛانہِ آیہِ سۅرنے وٲے

نالہ کڈنٲوۍ زٔٹ اپزۍ رٮتہ کٲلۍ

یُہکہِ ما پھیرِ ماگ پھٮرنہ ورٲے

حٲفظن گٮوو تہ ڈیڈِ مژراوٮکھ

عٲزمن کتھ کریوو تم تتہ تٲے

٭٭٭

رفیق آسہِ رٔٹتھ اتھ شفیق اتھن منز پن

چھےٚ گانٹہ بیارِ مگر شان٘ش کھٲجمٕژ ہوٕہن

چھُہ نالہ پانہ تہِ یرٕوُن بٹھٮو تہ بالو منزۍ

ژلان ژلاں چھُہ پرٛژھاں توتہِ واوٕ ہالہِ وطن

ہوا وِسان چُھنہ میٲنس وچھس ؤسِتھ نحقے

شہن چھُہ رٲچھ کراں شیٚچھ نِواں چھُہ طرفاتن

ہوا تہ یارِ ونُک سوٚم، شِہُل تہ گوٚب گٲں گٲں

جتن کریایہِ سٮٹھا پوز عطا سپد نہ سُہ فن

سُہ ساز کتہِ انہِ عٲزم زِ آلوٮس شش رنگ

سُہ مٲنز کتہِ انہِ یۅس تس نشانہ شوبہِ اتھن

٭٭٭

اورٕ آیوو ہوا بہار ونان

سون وٲتِتھ چھُہ نار نار ونان

نٲگۍرایس چھُہ پننہِ گامُک ژُکھ

سٲنۍ ہیمال روزِ زار ونان

ٹارِ کھٔژ تس اپارِ زاڈِچ زب

وارِ کھاریُک چھُہ خارزار ونان

پٲز وُچُھنا نظر دواں ٲلِس

شراکہِ بلبل چھُہ بالہ یار ونان

زانہِ کُس تہنزِ پژھہِ چھُہ کیا معنے

یم أشس یُپ وۅشس چھِہ نار ونان

اسہِ تہِ چھا عٲزِمن امار یتھے

آنجہٲنی تہِ ٲسۍ شعر وناں

٭٭٭

نب ٲنہ ٲنہ تہ بتراتھ نیوٗل نیوٗل اسُن

سرس چھُہ سال کران از سمندرُک یاوُن

خبر تہ آسہِ أمِس واو دونژھرِتھ ترٛاوٮس

مگر تُلٕر چھےٚ تُلٕر ژھوٚر ہلم تگٮس نہ وٹن

دِگر چھُہ زاگہِ مگر دامہ چییہِ ہے گُلِ افتاب

ہُہ نورٕ نارٕ سمندر اما یہِ واتیا کُن

پرٛژھٕے چھےٚ چٲنۍ برٕژ دۅژھ تہ میون رینچہِ ہلم

ژٕ دیُن یژھکھ تہ مبارکھ، مےٚ کتھ اندر چھُہ رٹن

یہِ لولہ مصرٕ وُچھاں دولہ چُھم کتاب پران

سُہ یتھ قلم چُھنہ یاپاں، سُہ گوب سۅخن چھُہ سرن

مقام اگر نہ ونکھ، توتہِ ونتہ وق کوت ووت

شبس تہِ چھنہ سۅ شباہتھ، دۅہن تہِ دامن دُن

چکر چلٮوو قہر موسمن کٔرٕن گانگل

گلاں نہ پرون ششُر کُنہِ تہ نوٚو ہٮواں والن

کپٲرۍ تاں چھُہ کنن عٲزمن کلام گژھان

وُچھتھ اگر ژٕ سُہ پرٛزناوہن یپٲرۍ انن

٭٭٭

گٮوَن لہر تہ سمن بل تہ گُر تہ گوند تہ مشٲلۍ

یہِ دردٕ نَے چھےٚ اموب آرٕ گرز تہ ڈُب ڈُبہ وٲلۍ

یہِ سادٕ ٹیکہ بٹنٕۍ پونپرِس کران باوتھ

ہۅ واوٕ رِنگ تہِ نژاں بونہِ باڈٕوس گیہِ نٲلۍ

ڈلٕچ لہر چھےٚ دٔہِس سریہہ کران وُٹھن تہ ژلان

چھٔنِس وچھس چھےٚ کھٮلس عرقہ ژھٹھ اناں یہِ وُڈٲلۍ

ہوا ڈلاں تہ سرس منز گُرَن گِنداں گراین

وۅٹل تہ موٚت کرِ ملرن، ڈُنگل تہ وسہِ پاتٲلۍ

تٔتِس ڈٮکس چھےٚ ٗھِِران بُتلہِ روٗدٕ جٔرۍ شیہجار

فضا تُمارٕ گنڈاں رامہ رامہ بدرٕنۍ ڈٲلۍ

مژر تہ پوشہ دُپھس پٮٹھ تُلٕر ژٕہاں موٚدریر

سکوٗن سروٕ ہرَن تل جلن تہ قمرٮن ٲلۍ

شباہ تہٕ، روٗد چھلاں اتھ مندورِ پش کٮو برٛاند

دۅہا تہٕ، تاپھ ملاں مۅنہِ پھلٮن چھہِ پنجرٕکۍ زٲلۍ

گرس چھُہ دارِ گژھاں ٹھُک برس چھُہ دل راوان

یہِ وتہ وٮلٲے ہوا کوت یپٲرۍ لوگ یژکٲلۍ

غزل چھُہ ناگہ بلس بوسہ دِتھ لٮکھان عٲزم

دپاں یہِ مصرٕ چھُہ مٲنتھٕر، ژٕ ما پرکھ ہیمٲلـ̡

٭٭٭

ہۅ اوبرٕ لِش چھےٚ بہارٕچ گُڈنۍ گٔرِتھ تہ ژٔرِتھ

نظر نژاں چھےٚ یہِ مٔشرٲومٕژ کتاب پٔرِتھ

جلس منگاں چھُہ اکھ اکھ تان کان فضہس منز

شکٲرۍ کونہ چھُہ مازاں یہِ گوس تیر تٔرِتھ

ہرُد رچھاں چھُہ پننٕۍ سانتنتھ بہارس کِژ

گرٕد سنبالہِ امانتھ یہِ لنجہِ پیمُت چھُہ ۂرِتھ

زٔری تِہج چھےٚ وٹاں ہردٕکس کھلس داتھُر

بدن چھُہ بونہِ وُہاں سرسبز عذاب زٔرِتھ

خبر دُبارٕ دِواں چھا یپور ترنٕچ وٲرۍ

نتہ ٲس نظرِ ہنا دِنۍ وُڈٕر اپور تٔرِتھ

دِکھے تہ دیزِ سمندر وچھس ژۅدٲہم زون

یِکھے یپٲرۍ حباب أنۍزِ آفتاب بٔرِتھ

ژیُہا چھُہ کٲف اگر بوس ژھانژٕونہ دِیہِ ہے

وۅہَو چھےٚ وٲنس دہانس اگر مۅہر چھےٚ کٔرِتھ

ٹھِلن گِنداں چھُہ قرارس بہارٕ موت عٲزم

کۅلن شراب رلٲوِتھ پلن گۅلاب گٔرِتھ

٭٭٭

آفتابُک ہوس چھُہ اسمانس

چشمہ ووِ رٲژ ہالہِ مٲدانس

پرٛانہِ پۅستکہِ پیٚمٕتۍ چھِہ کاغذ کیٚمۍ

معنہِ بدلن دۅہَے ؤں فۅرمانس

اول وٲلِتھ چھُہ لول ازماواں

ہارِ واوُل چھُہ گتھ دِواں پانس

ۂسۍ کرَس منز دپاں چھُہ موہ ژامُت

باگہِ بٔرتِس اگادِ ریہہ جانس

دردٕ باغٕچ گرٕد دٕنِتھ جامن

ہی گلستاں وناں چھےٚ گلدانس

کٔتۍجہِ وُپھ ہِش گٔیایہِ دارِ نیبرۍ

تالوس أچھ الانزٕ گٔیہِ دیٚانس

جورِ ماراں چھِ پۅختہ چھۅکھ تہ عطا

بس ونکھ کس أکِس میٚہربانس

نالہ کرِ دٔدونس جگر سٲراب

أچھ اگر آب دِن نیَستانس

تر زبان پرٲو سر سرن والٮو

شیرِ پمپوش چھِکھ ہُریمانس

تیٖر عٲزم گراں چھُہ پوشہِ تُلِس

یار دانا وناں چھہِ دیوانس

***
سُہ خانہ مول بہارُک، سُہ نارٕ تِکھ ہیو ٹوٗر

شِہُن شُبی نہ گۅلابس أندرۍ أندرۍ کٔمۍ کور

مٔتِس چھہِ پیالہ بران پوٗرۍ کٮوو پچھمۍ کم کم

یوتاں نہ لل یِیہِ، نُند کرِ نہ دام دیُن منظور

کمن کنن پرِ مقبول شاہ دِلٕچ گلریز

کمن دِلن دِیہِ کتھ دُب دُبایہِ کن مہجور

مندورِ وٲج تٔمس دشمنو تہِ کانہہ کانہہ سیٖر

سُہ اوسہ پانہ تہِ کیٚنہہ کم بلاے گٔژھۍنس دوٗر

نِمیُز کھٮتھٕے چُھ کمیُل برٛمجہِ ژھایہِ دُبہ پیومُت

یپٲرۍ نیند تہِ گۅبیمٕژ ہپٲرۍ نیندرِ سرور

مےٚ دوپ از آسہِ مےٚ آمُت غزل ہٮتھٕے عٲزم

وُچھاں تہ سادٕ مٔتِس نٲلۍ سُے بٮگُر سنطور

***
ہوا چھُہ تٍرٕ دٕنان، شِنہ پِپنۍ شِٹھاں چھےٚ ہُپٲرۍ

خبر دُبارٕ کریا ہردٕ روچھ دورٕ یپٲرۍ

ژےٚ کم کتابہ پری وۅنۍ برمِج تہ دچھہِ پونپور

ژےٚ نَے تہ کس چھےٚ خبر لوزٕ کس کریایہِ بہٲرۍ

ژٕ یِکھ تہ تریشہ ۂتِس جۅے وُزاں سیکستانس

گژھکھ تہ پٔدۍ چھہِ دزاں شب بٮدار نظرِ ژۅپٲرۍ

وصالہ سانہِ چھےٚ ون وِگنہِ دٔرۍ کٔرِتھ نیران

فراقہ چانہِ پننٕۍ وُٹھ بناں دہانس تٲرۍ

کزُل تہِ اوس کتھا برٮم دِوان بےٚ سۅکھ نظرن

ززُر چھُہ بیاکھ سِرا وۅنۍ نِمتھ کپٲرۍ کپٲرۍ

یہ جورِ ہن چھےٚ گرن وٲلۍ پننہِ اتھہ گٔرمٕژ

گُلٲلۍ شملہ رَوَس، سنگرِ جاموار انٲرۍ

یہ میون چھۅکھ تہ یہِ سرسٲوۍ چون دستِ شفا

رٹان چھےٚ دگ تہ سہولتھ پننٕۍ پننٕۍ انوٲرۍ

فضا چھُہ نیول تہ شہپر بےٚ پھرُک ہوا دوناں

مزٲرۍ مُزکہ چھُہ کُلۍ ددرِ ژھایہِ میون شکٲرۍ

بہ چیرٕ پوژھ سرابس تہ لوٕ سپار ہٮمس

وچُھک حباب چھُہ ٲوِلۍ اچھر تُھران اچھہِ دٲرۍ

ژےٚ برونٹھہ کنہِ چُھنہ عٲزم پرٛٮژل کلام کران

سفر پسند چھےٚ خۅشبوے تہ خۅش ہوا چھُہ سوٲرۍ

***
ہِنجٲرۍ واوٕ رِنگا اکھ تہ کھٔژ دِدٕر اسمٲنۍ

یہِ مٔژ چھےٚ وٲنِجہِ زامٕژ یہ نژِ وُپھان وُپھٲنۍ

ستارٕ سٲوۍ سُلی کالہ اوبرٕ ژھایہِ تمام

ہُپٲرۍ یپٲرۍ تہ کانہہ کانہہ زُتِنۍ چھےٚ زوتاں سٲنۍ

خبر زبر چھےٚ یہِ سانٮن تمام اخبارن

مگر اگر نہ بدل کانہہ تبر نژاں چھےٚ زبٲنۍ

پھوٚرُکھ پنُن تِہ نہ واتُن دٕنِکھ سۅ مٲلۍ مندور

ؤں سامہٕن سۅ پُرن، کٔن دِنس تہِ چھنہ بہرٲنۍ

سۅ کھرٮکھ ہسٲ کھیٚیہِ کھارِکۍ زِ نظرِ ڈٲجِن ڈولۍ

نتہ ٲسۍ ڈول وزاں وِگنہِ آسہ وُنہِ وَنہ وٲنۍ

خۅدا رٔچھِن سٲ ونو کیا سُہ دۅہ تہِ ما چھُہ پکان

چلی نہ بین تہ مٲنتھٕر مَلی نہ سوٗر گۅسٲنۍ

ؤں کُس کمال چھُہ عٲزم غزل غزل چھُہ لٮکھاں

ہوا ہنا ییلہِ وولاں چھُہ پھرٛستہ پھمب چھُہ نژٲنۍ

***
وُڈاں گیایہِ نظر پانہ وُچھہِ پنُن انہار

سُہ مۅہرٕ آسہِ ہے ٲنس تہ پراوِ ہے دیدار

مےٚ زٮو دِژٕکھ تہ بہ گوسکھ اگادِ اڈٕکول شُر

زبان دِیوم یہِ سوسن سجاوِ میون مزار

سوال سٲلہ مٔتِس ازلہ آوٕلُن تہ شِکٲرۍ

سفر چھُہ نوح تہ ناوٕے، مژر چھُہ سٲدروار

ییٚلی یِوان چھُہ تیٚلی، نیٚٲوۍ پوش ہٮتھ چھُہ یِوان

وُجارٕ پتھرِ غنیمتھ چھُہ مٔتۍ مِزازٕ بہار

قلم کِمامہِ یہِ کتھ چُھکھ وناں لۅبر لولو

کراں سۅ کُکلِہ کراماتھ کوسمن چھےٚ ہُشار

زرٮن کنن چھِہ پراں سٲنۍ سادٕ مٔتۍ گُلریز

ژھرٮن مچن چھِہ براں یار ضربہ روستُے دیار

قصیدٕ چُھو نہ پراں تل پتٮن یِتھَے عٲزم

امارٕ کٔہندِ چھِہ ژالان وۅپر وَتن ہُند مار

***
رِندانہ رازٕ چھُہ کم کم گِندن تماشہ گران

بہار بونۍ تہ بلبل، تبر تہ تیر کمان

بےٚ پژھ فضا چھُہ کراں کٲزٕ پٲزٕ پروازس

یہِ لب اگر نہٕ، ہُہ نب شہپرس چھُہ تراش ہٮوان

وچھس اندر چھُہ گژھان بولہِ وٹھ بہارٕ مٔتِس

وُتارٕ وٲنسہِ چھُہ وٮتراں، شِہِتھ تہِ ما چھُہ ہٮکان

سران کیا چھُہ سمندر پنُن سنٮر زانٮس

کوَس تہِ روزِ تہ بس اوبرٕ ژھاے وُچھِہ اسمان

یہ کاروان ؤں گوژھ خٲرٕ سان گرٕ واتُن

سڑک چھےٚ بالہ تُھنگٮو پیٹھۍ رزَو چھُہ شین وسان

یہ برٮڈۍمُشِکھ چھُہ دِواں برٮڈۍ کٔڈِتھ بہارُک پے

دٕیان دٕیان تہِ چھُہ عٲزم اسُن ؤوِتھ نیران

***
وسان تہ وٲژ یہِ اختابہ کھاو خابن منز

وُنل وُزیایہِ ونُک ون ووٚلُن عذابن منز

نٹٮن تہ کھسہِ نہ تُرَے چانہِ میانہِ تعشوقٕچ

یہِ تہرِ ٹوک تہِ کاغذ کیٚمٮن کتابن منز

ہۅکھَے رٕڈیایہِ سرن منز چھےٚ گاڈٕ وُٹھ پھیشان

ستم نصیب سمندر ژماں سرابن منز

گراں گرٲنۍ چھِہ خابٕکۍ کھلونہ ؤڈراواں

مراں چھےٚ رٲژ ٲچھن منز تہ دۅہ دۅلابن منز

تُلتِھ نِیَس تہ ہوا گوشہِ گوشہِ مندچھاوٮس

وچھس وُزِتھ تہِ چھےٚ خۅشبۅے وۅزُم گۅلابن منز

دِلس چھُہ وونت وُچھان از ستم ظریف قلم

صبورٕ وول مسٲفر لیوٚکھُن بیٚتابن منز

یوٕچ صُرَے تہ أزیُک اوم کھوس ہٮتھ عٲزم

ورل سوال چھُہ تراواں سہل جوابن منز

***
کفن ؤلِتھ چھُہ رٕڈیومُت الوند سٔرۍ پیٹھۍ سر

سۅ رُدٕ رُدَے چھےٚ دِوان درٛاگہ دٮو چُھ گونژھن ور

ژھٹھا متیایہِ پُٹِن برٛٮن تہ موٗلہ پرٛٲٹِن پھرٛس

یہِ زونہ ڈب تہِ اویزان ہُہ سِنگلہ پش تہِ پتھر

برٛہاں چھےٚ وُزملہ ہو ہو أچھن چھےٚ گاش توان

سُہ ترٹہ بزُن چھُہ زِ ژٕرنٮن اژان چھہِ جاناور

طُفاں تتیاو زِ توبٕکۍ اچھر ژھٕنِن چھٔکرِتھ

دعا نٮراش الٲندِس نبس منگاں چھُہ اثر

زمینہِ زورٕ چھےٚ ژوپ ہٮتھ ہۅ بونۍ باگہِ بٔرٕژ

دکا دکا تہِ یوان چُھس پُھٹاں تہِ چھس ہر ہر

یہِ واو وۅگتہ ونس منز وٮداکھ وونگاں ہونۍ

یہ واو کوچہِ گلٮن منز گرَن چھُہ ٹھاسان بر

زمیں شناس چھُہ تھٔج نارِ پٮٹھ بہِتھ عازم

غزل گٮواں چھُہ تہ گٔنزران چھُہ پانہِ ترٕوٕنۍ تر

***
آیتَن ازلہ واوٕ ہالن وَن

کالہ اوس پھرٛستہ پھن٘ب پگَہہ پہۍ پہن

زاو بالس تہ روو وٲنِج ہیو

پوت نظر دِژ نہ ژھالہ مٔتۍ آرن

لٔج کُٹھِس منز کٔتِج تہ وُمبرن پٮٹھ

ؤج نیبرۍ دٲر عشقہ پیچانن

وَس تہ وسمت تہ نستہ وٲج کٔنِتھ

مٲنز مسول متھان چھےٚ مس والن

وۅنۍ چھےٚ غارن تہِ نارٕ ژھٹھ ژاپان

ریٚشۍ تۅرگ تراوٕہن تہ ون رٹہ ہن

ہوشہِ سان ہیٚوٚچھ نہ پوشنوٗلس نِش

مۅہرٕ دی دی زٕلاں چھِ زٮو حرفن

لوٚدرٕ پھٔلۍ ہٮتھ ملر سوار عٲزم

***
سوٚدرٕ کھۅنہِ منز منگاں چھُہ ندرٮن پن

نہ چھُہ بُتھہِ بوٚٹھ نہ چھُہ گراین عار

ہٲنزو وِجہِ واوس منگ تار

ژیُہہ اوس، سُے اوس ازلہ ابد

اتھہ گۅو، وتھ گیہِ ناہموار

دوٕہُک دیُت تہِ چھُہ نوٗنٕے نوٗن

شفہ ہُک شکھ تہِ چھُہ بٔلۍ بلغار

یارن گٔیہِ انصافس ہٲل

ال پھٹہِ آبس ڈل رٹہِ مار

از چھہِ غذا درینٹھاکن پوش

از چھُہ بہارٕے باغس بار

عرشس نکھہ ووت دوٚد فٔرۍیاد

فرشس پُٹھہ گو استغفار

رتھ چھُہ رگن منز پارٕدۍ وٮتھ

کتھ چھےٚ قیامتھ، ژھۅپہ شہہ مار

سۅندری چھاو یہِ دمہ کوٹھٕر

ٲندری پال سُہ وِرِ شیہجار

بالو پیٚٹھۍ تھٔچ ژھالر کۅل

مالس پرٛاراں دعوادار

عٲزم پالان ٲنس منز

نالان پکھہ پھُٹ جاناوار

***
ژے کیا تھٮکی یہِ مسٲفر پننۍ وُڈو تہ پڑاو

خبر نہ دۅہ کتہِ لوسٮس، ژٮتس نہ کتہِ پٮٹھہ آو

گٕتَو گٕتَو چھےٚ یہِ کۅل بُتھ تہ بانہ ازماوان

یپارِ گیٖر چھُہ وتہ گتھ اپارِ بٹھہِ چھس ناو

دپاں سِتارٕ جرٮس رٲژ ہُند زدل دامن

چھُہ دۅہ تہِ درِ تہ پھژالس پھٮرن شکھُر تہِ رٕنیاو

سُہ دَور وُچھتہ چھُہ ما کیٚم̡  ژھیچن کتابن منز

شۅنجییہِ زونہِ زٕژن تل، وژھٲیہِ سِرۍیہِ کھژاو

وٮتھَو وساں چھُہ ؤسِن،تھکھ اگر چھُہ گگراین

ودن ہٹی نہ سٔہی وۅتھ گٮون لہر ازماو

لوَے گیَس تہ ژٕنٮو مٔنزۍ چھہِ یسلہ تر درٛامتٕۍ

نتَے یوَے یہِ ونُک ون مےٚ درٛینٹھمان دزاو

أچھن متھان چھےٚ یمبرزل یہِ جاموارُک رنگ

بہٲرۍ یاوٕ چھُہ وِرۍکیوٚم کران زٔری پٲراو

وُتُش وٮداکھ تہ سۅرنَے دِلس تُجِن دُبراے

یہِ ہَے چھُہ سون سُہ عٲزم، دپٮوکھ ہَے سُہ ژجاو

***
سُہ کتہِ وُڈو کرِ پونپُر پکھَو الاو پُھکان

یہِ ماگہ واو چھُہ واپٹھ کراں تہ مانہِ وٹاں

سُہ کتہِ سُہ بلبلِ مس یَس زبور ٲس دردس

بدل مۅغل چھُہ وۅگس پٮٹھ عجب کتاب پران

کرہُن اوبُر تہ کۅہَو پیٹھۍ مٔہِس اگادِ زلُر

سبز درٛمُن تہ پتھٕرۍؤنۍ چھُہ والہ بٔرۍ ییران

ڈلُک حباب تہِ ہانژٕھے، کھٮلُک ہلم تہِ ژھورُے

ڈُنگل تہِ کم چھہِ مۅژیمٕتۍ، ڈُنگن تہِ کم چھہِ کھسان

زمینہِ کاڈ کوڈا کِنہ قدَو تھدیاے لُکھٕے

وُچھاں وُچھاں چھُہ مگر بوٚن بوٚنُے وساں اسمان

نہ پرٛاوِ لچکہ نہ پورٮس غلاف سیتارس

تُرَے گژھٮس تہ نٮسنگاہ ہۅچھن کۅلن چھُہ پھٹان

غزل ہیواں چھُہ خبر کس زہر زدس عٲزم

نتےَ اموب سُہ آوُر چھُہ وُٹھ سُوِتھ آسان

***
سرتلہِ سودا کس ییہِ راس

بازر درٛاس اتھہ ہاوان آس

مۅچھہِ منز ٲس ٹِکہ واوٕج رٲو

بُتھہِ کوٚڈ بُتھۍہُنۍ واون ٹاس

دپوَے جۅیہِ کُس باڈو اوس

یُپۍ دیُت بارو بٔٹھۍ کھٮو ترٛاس

وُہنووُن وٮتہ گژھہ وُن نار

وۅش درٛاو وقتس خۅش احساس

ان اتھہ کھن یتھ کنہِ پٮٹھ ناو

ٲسِتھ گژھہِ دیُن آسن باس

سوٗزا عٲزِم صٲبن ڈٲلۍ

چکہ چاو اوسو لوٚبوا لاس

***
ٲنہ منزۍ ہووٕہس بیٚتاب کورُکھ

وعدٕ بُزۍ سادٕ دل شباب کورُکھ

گٔیہِ ہا، گٔیہِ ہا تہ آیہِ گرٛایہِ ورٲے

آرٕ پُروِکھ تہ رٲسۍ آب کوٚرُکھ

ویرِ وارس دِتُکھ جہارس درٛوت

پوشہِ نوٗلس مٔتِس عذاب کورُکھ

وٲنسہِ پوزٕکھ سۅ براندٕ کٔنۍ تہ پوٚتُس

خٲلۍ ہلمس زدٮن حساب کورُکھ

پش وُڈووُکھ پنُن بفضلِ خدا

کار زونُکھ یوہوے ثواب، کۅرُکھ

ژُھنکھہ صبحَے سٔتیُم کدٕل آبس

کوٚرکھہ از کار، ہاں جناب کورُکھ

ۂدۍیہِ تورُکھ تہ گرہنہ ماتس زون

أچھ ؤٹکھ غٲب آفتاب کوٚرُکھ

پام اوسُکھ دِوان پنُن پمپوش

نام دارو سرس سراب کوٚرُکھ

تِژھ دپان عٲزِمس کٔرٕکھ گانگل

خاب مٔشروہس، خراب کوٚرُکھ

***
ہی تھرِ بامن وُلوِتھ واو

ژوٚل زن، کُنہِ ووتھہ سُرٕ بنہِ کاو

أچھۍ موٗراں وُچھ دۅہ کوت ووت

ٲدی ہے اختابہ کھژاو

خندٕ کرٕ ناواں چندٕ ژھیون پوژھ

مۅکھتہ دپیوہم رٹھ سوٚمبراو

أسۍ پھٹۍ زٲڈِس منز ننہ وٲرۍ

تس اوس گُر گوٚند عاصہ تہ کھراو

ہاوسہ ووٚو اسہِ کاوُن ڈون

ٲکۍ دوپ زایاو، أکۍ دوپ دزاو

وۅلرو لۅلہِ منز للہ ناوُن

کٔلۍ لیوٚکھنَے گرٛاین پٮٹھ ناو

وتہ بدلنہ چھا پٔدۍ شیہلان

موٚت مُلکس مُلکس پھیریاو

یاوٕنہ روٗٹُھے یاون راے

بـیٚیہِ ما ٹوٹھی بر ؤتھۍ تھاو

***
سونتُل وردن سُوٕنَے درٛاکھ

سانٮن بونٮن نٮتھٕہ نٔنۍ شاخ

ناگن چھنٕہ کُنہِ وُزنہِ کٔمی

وٮتھہِ کوٕ گو نٔٹۍ برنس ٹھاکھ

وق آو مکھ زن دِودارس

داہ گو دۅیہِ خٲر، شاہ گو شرٛاکھ

سرٕکھے أندروٹ، کتھ نژِ مور

پرٕکھے، شرُکھ مُژراوی واکھ

لوٕ پھیٚرِ اکہِ پھول ڈٮکہ بوڈ گُل

سٮکھ ٲس وُمبرن شرٛانٮن گراکھ

عٲزم بٔنزرِتھ ترووُتھ پور

کیا ہٮتھ بازر کیا ہیٚنہِ درٛاکھ

***
خلقن زن اوس حلقن گنڈ

ملکن کوٕ لٔج تالس زٮو

کۅلہِ گٔیہِ گلہِ زٮو نوٚٹ کوٕ پُھٹ

کتھٕ گرِ دپھ ادٕ اتھہ منزٕ پٮو

تھجہ مژِ وِرِ گو وٲنجہِ ژس

کجہِ زٮوِ کیا وون کوستورٮو

زلرٮن زامٕتۍ بٲزیگر

دابہ دوٚبوس ازماواں دٮو

***
سپارا وُمبرِ رٔژھرٲوٕم وچھس منز

پوٚتس کاغذ کیٚمٮن اتھِ کھیاوٕ ناوٕم

سۅ کتھ ٲس میٖٹھ، باوتھ کرنہ کھوٗژُس

مٔرِتھ ٲسٕم وُٹھن، واون مِٹٲوٕم

سنگر پرٛاچیم، کۅہہ دامٕنۍ انےیَم

یتھُے جۅے وارِ نِشہ وٲژٕم تہ رٲوٕم

گنےیَم کل، سمندر زونہِ دورُم

منس ییٚلہِ گراے وۅتلییم، تہ سٲوٕم

مظفّر عٲزِمس ژھاین دِتِم وٕنۍ

کُٹھِس شینہ وٕنۍ جہاتن دٲر ترٲوٕم

***
ازلہ ابد سمسار اوٚنہ مَے

منہ وٕنہِ دلِ بیدار اوٚنہ مَے

صبحٕکہ وچھہِ شیٚہجار اوٚنہ مَے

شامٕکہ نبہ دندِ نار اوٚنہ مَے

سونتٕکہ شہہ سبزار اوٚنہ مَے

جگرٕکہ چھۅکہ وۅزجار اوٚنہ مَے

مژِ وزملہِ ہنز راس رٔٹتھ

اوبرٕچہ راگہِ سوار اوٚنہ مَے

کۅہہ تٲرِتھ گوم اڈوتہِ رأسۍ

اوٚنہ مَے نہ تہ صد بار اوٚنہ مَے

حٮس چھُیہِ کس گتھ ماراں لوٗس

پکھہ پُھٹ جاناوار اوٚنہ مَے

وِلہِ وِلہِ ٹوٹھےیوہم نا

شٲہد پرٛون اخبار اوٚنہ مَے

حرفس حرفس ٲنہ گورُم

ژیے چونُے انہار اوٚنہ مَے

پژھِہ دِتہ از وژھہِ وٲنجہِ واس

مژھہِ کھش دِتھ شہکار اوٚنہ مَے

ہٲنگنۍ تہہ تہہ مژراوُن

عٲزم صٲبُن شعر اوٚنہ مَے

***
ژھایہِ رچھومکھ خابس منز

خۅشبۅے ویٔپ نہ گۅلابس منز

وُہہ وُن وَچھ تہ شِہُل آنکار

زون کھژٕم اختابس منز

کیٚنہ پھول کیٚنہ نٕکہ ڈلہ پمپوش

زٕژِ ووٚتھ پھوٚر گردابس منز

خط کیا آم جوابٕے گوم

یٮژھ دوٚبرٲوٕم تابس منز

انگ انگ کھٮوو ارامُک برٮم

رُم رُم زول عذابس منز

یُتھ چُھنہ وُچھمُت ورزُن واو

کانہہ گاڈا چھنہ آبس منز

انہِ أچھ منہِ کامنہِ ڈوٚل کھۅر

گرٮدٕ بچہِ پٲلۍ کجابس منز

امنٕچہ گونژھہِ چھےٚ کرتلہِ پین

گۅنہُک رُح چھُہ ثوابس منز

کس اتھہِ دیاوٕ امامس ناد

بٲنگی شونگ مٮحرابس منز

کم کم ٲسۍ أمکۍ بسکین

ژھایہِ چھےٚ وُنہِ اتھ کعبس منز

خابن نم دِنہِ عٲزم درٛاو

آب منداں چھُہ دۅلابس منز

***
مٔتۍ ورٕ میانہِ چھہ روشاں زٮو

کمہِ گفتارٕ چھہِ شعر پھولاں

گریشمہ کہ تاوٕ چھہ لوٕ وۅپداں

لوِ ہندِ نارٕ چھہِ شعر پھۅلاں

بیٚیہِ گو تُلہ کترِس گُمہ سران

نوِ وٮوہارٕ چھہِ شعر پھۅلان

ہردٕکہ وچھہ پھٔٹ کوٚستوٗرۍ بولۍ

سونتٕکہِ رۅیہِ چھِس شعر پھۅلاں

***
ہٮنہ آم شِہُل گام سیاہ روٗدٕ جرٮن منز

ژس ووت دِلس تام سیاہ رودٕ جرٮن منز

ریہہ ہٮتھ چھُہ کھساں سِرۍیہِ کڈاں بالہ ونن ژھٹھ

دُہ ہٮتھ چھُہ یواں شام سیاہ روٗدٕ جرٮن منز

ژرِ اوس ہُتٮن اول ہے افسوس سُہ کٔمۍ زول

پرٕ کٲس چھےٚ دردام سیاہ رودٕ جرٮن منز

ادٕ یوٗت توگُکھ تیوٗت دِتُکھ اوبرٕ نبس نار

کیا دیٖزِ تمن پام سیاہ روٗدٕ جرٮن منز

رٲہی چھُہ پریشان پننٕۍ پرٛانۍ پُرن پھٔٹ

عٲزم چُھ وۅپر گام سیاہ روٗدٕ جرٮن منز

***
ہردٕ وٲے ہردٕ رٲچھۍ دردٕچ نَے

بونہِ پرٛوو پن ۂرِتھ بہارُک پَے

رایہِ چانی چھُہ میانہِ آنگٕنہ زول

مایہِ چانی چھےٚ سانہِ گامہ دِوَے

کر اتھس تھپھ تہ ستھ سمندر ہٮتھ

پروتن ہِندۍ سفر تہِ سپدن طَے

تاپہ کراین چھےٚ از اوبر سۅ وُڈنۍ

شین وٮگلیوو ییٚمہِ چہِ گرایہِ دۅہَے

پہرِ پوشِن مےٚ چٲنۍ پٔدۍ پمپوش

وارِ ہندۍ پوشنوٗل رٔچھۍنَے دَے

وٮتھ چھےٚ پانس پنُن سفر پالان

شاٹھ شاٹھس تھٮکان چھُہ مانٹُک پَے

بالہ آرس چھےٚ سودرٕ کھۅن پراران

نیٖرۍ شیٚہجارٕ میانہِ! گرٕ چھُہ گرَے

کینہہ مہ پرٕژھ عٲزِمُن خۅدا رٔچھۍ نس

نارٕ بالس اندر چھےٚ نالان نَے

***
راتٕچ ژھۅپہ ٲس دیٖپک راگ

گٹہِ ٲس بختس ژٲنگۍ پُھلے

ژھٹھ ٲس تھچہِ مژٕ پکھہ وایاں

ریٚہہ ٲس ہنہِ ہنہِ تیزاں طے

بد بُتھہِ اوٚبرٕچ دۅکھہ لد ژھاے

اٹہ بارِ ٲسٕس تاپٕچ شے

خٲبۍ أندرۍ ڈوٚل خابس کھۅر

کعبس تنہ بیٚیہ لٔج نہ دِوے

وتہِ ٲس شاہ رگ شرٛۅکنیمٕژ

اسہِ کرٔۍ رتہ سرٔۍ پٔدۍ نحقے

بترٲژ ہندۍ بارٕجۍ اولاد

پوشس پوشس تنہِ پُژنے

تتھ بسٔۍتی پھوٚر پاگل واو

از چھہ تتٮن وٲرانہ سرے

پھرِ زن گرِ کھنجہِ وارلۍ ژھاے

بلبل اڈٕ کوٚل کرِ نہ دۅہے

سُرٕ بنہِ برادٮو زُتِنہِ الاو

یس ٹوٹھٮو تس ٹوٹھٮو دے

وتہِ ترٛوو پانس پتھ اختاب

تتہِ تور آو اسہِ گاشُک پے

پتھ ون اژٕنس کوٕ کھوژیوکھ

مۅچھِ منز سٕہہ أچھۍ تھاویمے

***
أچھ گاش ژٕہان آیہِ أچھن منز مےٚ بٔرٕم راتھ

سۅے پرٲنۍ سپار ٲس بدل آیہِ پٔرٕم راتھ

پے آم دُہٕلۍ گاشہِ ژٔندٕر کڈِ نہ بُمن واش

کھۅر تل روٹم اختابہ تٔمی آنہ تُھرٕم راتھ

لرٕ کانہِ پھٔٹٕم یام تہ لرٕ کانہ پھچایم

اچھٕ دارِ مژر اوس اچھر ڈولہِ بٔرٕم راتھ

تِژھ تٍر یوان ٲس زِ رتھ شِٹھہِ ہے رگن منز

اکھ پرٲنۍ چِٹھیا چٲنۍ ہُتٮن دارِ مٔرٕم راتھ

اکھ ساتھ سُہ ٹوٹھیوم زِ اکھ طور دٔزِتھ پٮوم

اکھ گاش پُزُم راتھ تہ اکھ لاش ؤرٕم راتھ

اکھ طفلہ نظر باز تہ کُل عُمر تہ پرتیٖتھ

ہے ٹٲنہ ژٹن والہِ یہ کۅسہ گراے پھٔرٕم راتھ

پمپوش سپٕدۍ ژٲنگۍ ڈلس نارٕ ملر ؤتھۍ

نِچہِ گاڑِ نژُن کوٚر تہ کراماتھ سٔرٕم راتھ

تٔتھۍ دارِ ہنگس اوس اویزان سُہ عٲزم

تہدار تسٕنز بٲتہ لہر فکرِ تٔرٕم راتھ

***
أچھو سومُم وچھس منز ژوٗرِ تھووُم

یہ پھٔٹۍپھٔٹۍ نیرٕوُن أٹۍ أٹۍ کڈاں چُھم

ژٔھرِس گاشس گٔرِتھ موٗرتھ ووٚنم تس

یِتھس مصرس دوٚیُم ژھونڈُم تہ ہورُم

اچھر ژٲشِم تہ رس وُچھمکھ ژمیومُت

کلٮن جاناورن ہند دود ژولُم

سُہ جلوُک نار، دٔز شیہجارٕ ہن ہن

سۅ مشکٕنۍ دار شاہ کھالاں چھُہ رُم رُم

سۅ زکھمکھ چھہۍ دِنے زولُن ونُک ون

بہ خوش بخ نارٕ بالن سینہ دورُم

صبح پھۅلہ وُن دِگر ڈلہ وُن رلٲوِم

ژہٮن منز دۅن زمانن تار تورُم

ژےٚ ہردٕچہ زونہِ ہندس پرتوَس تل

ؤہرۍ ؤریس بہارُک تاپھ چھووُم

گلالس گوو أچھن تل داغ رسوا

انٮن یمبرزلن سُے راز بووُم

مزازس ٲڈرن چھم آفتابٕچ

لگے تٕرنٮن پلن اندر مہ تراوُم

گٔرا بیوٹُھس مظفّر عٲزِمس نش

سِرا اوسُم نٹٮن پٮٹھ کھالہ نووُم

***
اوبرٕ لِشا ٲس، اسہِ دوپ کینہہ پیٚیہِ، أچھ لجہِ درٕ اسمانس کُن

نظرٕے زٲجِن، ژھایہ تہِ آیہ نہ سٲنِس یتھ وٲرنس کُن

کتھ چھنہ ونہ نٕچ، دتھ گیہِ خابن، کتھ شمہس پتھ راوٕر وٲنس

گاہ ژول چشمن برٛٮم دِتھ پانس، ریٚہہ پٔچ رسہ رسہ جانس کُن

یہ تہِ چُھنہ وپھنٕچ تۅژھ کیا ٲس نہٕ، یا ونہِ کیا اوسُم نہ شِکٲرۍ

والہ بٔرِس منز زنگ پھٔسرٲوٕم، کل روٗزٕم پھل دانس کُن

منہِ پھورمُت سٔنۍ ژور بےٚ شونکھِس، تنہِ گیہِ ہنہ ہنہِ یرٕوٕنۍ ناو

ڈٮکہ نومراواں مٮحرابس کُن، اتھہ چھُہ گژھان مس بانس کُن

تس چُھنہ وقتٕچہِ أچھ بُتھ وُچھمُت یۅس مےٚ چھےٚ بختس ٹوٹھیمٕژ

وِلہ وِلہ غزلن منز مۅلہ نٲوٕم، گِلہِ نیو گِلوِتھ پانس کُن

لوٕ پھیرۍ أکۍ کٔر سٔدرٕچ باوتھ، پرٛوِ اکہِ ؤنۍ اختابٕچ کتھ

دِل پرٕنووُم کنِرُک ہوہو أچھ لوسم بُت خانس کُن

ژھاراں نیرِ تہ کۅم کرِ واوس، پرٛٲوِتھ پھیرِ تہ سورٮس تیٚہہ

اسہِ پھوٚر شوقس مس موٚت عٲزم وٲتۍ نہ تس دیوانس کُن

***

وتہِ مشرف گو کوت پٮٹھ درٛایے، ظۅن رود نہ کٔمۍ موڈن دیُت برٮم

یادس پیٚے ورقن کاغذ کیٚمۍ وٲناکھ وتن ؤڈرٲوۍ قدم

مجلونس گو کیاہتاں بُل چُک تٔمۍ تہرِ پھلٮن کُن کھوس پنُن

مژِ لٲلہِ چھُہ نحقے پھوٚر پھوران تس پانس برٕ گٲمتۍ کوسم

یتھ ہردٕ بُتھس کُن یُتھنہ گژھکھ ییٚتہ چھا کانہہ موسم ڈیرٕ دِوان

وتہِ وٕنۍ وٕنۍ سمکُھم سونتہ ہوا وژھِہ وٲنِجہ بورمس پوشہِ ہلم

یِنہ وُپھوارس شہپر زالکھ یِنہ اظہارس وتہ کون کرکھ

ینہ پرٔۍیہِ محل کُن وتھ لبہِ دٮو یِنہ پوٚت کُٹھ اژِ کانہہ نامحرم

یتھ وٮتھہِ چھہِ وۅتھاں مدٕ مٲتۍ ملر ہُتھ وۅلرس تہِ چھُہ از پھوٚرپھوران

شۅدِ شوقہ چھےٚ درامٕژسمکھن کل تعویذٕ چھُہ لیکھاں میون قلم

وارلۍ سٕنز رتہ سٔرۍ تونتھ وُچھتھ تھاریوو بٮگٕر آواز گٔیَس

وُچھ میانہِ زمانُک لولہ قُمیُر کمہِ سادٕ صداقٔژ کوٚر برہم

***
شمہٕچہِ ریٚہہِ سٍتۍ چھووُم شام

شفقٕکہِ بُتھہِ وۅشلووُم شام

ہۅکھہِ متہِ ہٹہِ ووٚنمس کیا تام

عٲرقہ ژھٹہِ أدرووُم شام

ییلہ آم ژٔندرُک پے ہٮتھ آم

رٮتہ پتھ رٮتہ ازمووُم شام

لۅژِ لۅژِ کتھہِ لوٚژرووُم بوس

گۅبہِ گۅبہِ شہہ گوٚبرووُم شام

مۅچھہِ مۅچھہِ بوٚرمس مۅختہ ہلم

سۅچھہِ بلہ کۅچھہِ للہ نووُم شام

زخمو پننٮو کوٚرمس زول

چشمو چانٮو چووُم شام

رژھہِ رژھہِ زولُم خونِ جگر

مژھہِ کھش دِتھ رنزٕنووُم شام

پژھہِ اوس کٹھکوش وٮگلاوُن

وژھہِ وٲنجہِ وُہنووُم شام

متھ گوم برٕہن شعرن منز

اتھ کتھہ کتھہِ منز رووُم شام

وقتس تورُم ارٕور تار

صبحٕکہِ سِرٕ برٮمرووُم شام

نالس جوٚرمس تارکھ نب

سحرٕچہِ گرِ وُزنووُم شام

ییٚمہِ کتھہِ حرفن وٲنج پھٔٹ

تمہِ کتھہِ حٲرتھ کھیٚووُم شام

چشمن منز گِندٕنووُم تاپھ

سیٖنس منز شٮہلووُم شام

صبحے سوزن تاپس ڈٲلۍ

راتس کھۅنہِ کٮتھ سووُم شام

زن بہ تہِ اوسُس عٲزم صٲب

کم کم وہۍ کرٕنووُم شام

***
رَو ییٚلہِ ٹوٹھی منہِ منز وۅپداوی پمپوش

ریٚہہ ییلہ تیزی آلو دیاوی ہوشا ہوش

للہِ نازلہِ اوس نٮتھہ ننہِ تنہِ تہدار پھٮرن

حبہ خوتوٗنہِ چھُہ شٲہی وردن پوز اُکہ توش

چون تہِ اوس رُت مشورہ متہ دِتہ سفرس تن

بہ تہِ کیا کرٕہا، میون مژر اوس خانہ بدوش

کانہہ کانہہ سیر گۅبٮوو تہ کتھہِ گیہِ شعرٕ ونن

زٮو نینگلاوِتھ وٲنسہِ أکِس دوبراوٮوم جوش

مےٚ تہِ ؤژھ سٔدرس گرٛاے تہ سازس زیٖر لٔجم

زون بۅڈیمٕژ، تھلہِ تھلہِ ٲس وُچھاں خاموش

کارا ترووُکھ، وُزملہِ ژھایہِ گِتٮن کر گرٛٮند

کرٛیہنِس اوبرس پھٔٹ تہ أچھن منز گیہِ روپوش

مۅلوَن والٮو نظرن پنہ نٮن شیرِو سنگ

ہلمن لال بٔرِتھ چھِو آمٕتۍ لال فروش

***
اوٚبرٕ دٮو نَے کاسہِ منتھا تھاوِہے

وُزملٕے کرِہے، أچھی شیہلاوِہے

آبہ جۅے نَے ٲس صحراوس ڈٮکس

شبنمٕے سُلہِ ژیرۍ وُٹھ أدراوِہے

تاپھ زٲلتھ تراوِ یا شٹھٕراوِ شیٖن

زانہہ یہِ موسم تیٚہہ حدن منز تھاوِہے

آفتابس شیٚہلہِ ہے عٲرق ڈٮکس

زون ہَے ٹِکہ واوجا نژٕناوِہے

روٗدٕ رانٹھا نےَ ژھرٕے ژھایی سٔہی

یتھ الاوس کُن تہِ کیٚنہ پُشراوِہے

کاڈ کڈِہے کانہہ قلم بالا قدس

بُت پرس عشقس ألف پرناوِہے

ہے بہ کُس یوسف، بہ کتھ کیٖرس اندر

کانہہ یمن قاتل کۅہن نہناوِہے

ہر مۅکھس یُتھ گرایہ کرٕہن تالہِ میوٹھ

قلزما انہِ ہے، ڈلس منز تراوِہے

ہُتھ نبس کرِہے أچھر والو پریُن

یتھ بے حٮس بترٲژ کانہہ دٕنِراوِہے

موٚت، دُپہرن مالہ کرہے تارکن

شامہ پٔتۍ چھِٹہِ پونپرِس نژٕناوِہے

پھۅلنہ وقتن ولنہ ییہِ ہٮس واو زن

اسہ وٕنس ٹورِس تہِ برٛوٚڈ کڈٕناوِہے

ہرونِس پوشس تہِ پوشن پاے دِتھ

شبنمس سادس ودُن مٔشراوِہے

پننہِ پاگل نظرِ وٹہِ ہے توسہ توٚمبۍ

شوخ مغروٚرس وتن وتھراوِہے

مٮون ہیو پھوٚر تس تہِ آلژھۍٹینگہ وونۍ

حرکتھا کرِ ہے، وتھا ازماوِہے

شعر چھا اڈٕ ژاپہِ علِمُک بالہ گرٮز

عٲزمٕنۍ پٲٹھٮن غزل ورتاوِہے

***
سفر، أنیٖکھ سفر، تھوٚک مےٚ آفتاب وتی

بیٚتاب چشمہ تہِ کرتم مراد یاب وتی

حرف تہ میٖل کتھن زوٗنہِ گرٛہنہ ماتہ پھٮرن

قلندرن چھےٚ ؤٹتھ تھٲومٕژ کتاب وتی

سُہ دۅہ تہِ ژول دُؤتۍ ٹسنہ کٔرۍ ژھرٮن نظرن

یہ دۅہ تہِ ووت سٔرِم سِوۍ گژھاں سراب وتی

بے شوٗنکھۍسٕے چھےٚ پکاں وٮتھ مگر سمندر کُن

یہ ووٚتھ سوال وتی اتھ پُشر جواب وتی

ؤں یُتھ چھُہ تیُتھ چھُہ سُہ عٲزم پنُن قبول کرُن

قدم تجین حسابَے سُہ گو خراب وتی

***
دارٮن پردٕ سجاوان ٲسۍ

گاشس للہ وُن تھاوان ٲسۍ

توٚبروٗکھ ٲسۍ تمہِ شہرٕکۍ لوٗکھ

تالو ٹنگ سوٚمبراوان ٲسۍ

ٹینکہ بران ٲسۍ وارٮن منز

گٔنزراواں گٔنزراوان ٲسۍ

ناون اوسُکھ ژامُت آب

کٔدلن ٹھٔٹھۍ لہراوان ٲسۍ

حُسنس پننِس زالاں ژھاے

ٲنن دُہ دِوناوان ٲسۍ

قبرن ٲسۍ کرناوان ٹیپ

کفنن تِلہ جرناوان ٲسۍ

خٲبۍ أندٕرۍ ٲسۍ لایان مُش

ولہ ویرن الراوان ٲسۍ

اتھہ بُتھ چھلنَے بانگ پٔرِتھ

مسجدِ منز لر تراوان ٲسۍ

بٲیِس ژھیٚیہِ تل تھٲوِتھ ژونگ

بارٕنۍ اتھہ وُشناوان ٲسۍ

دۅدٕ کۅلہِ مۅکھہ ٲسۍ بال کھناں

امرٮتہ جۅے پُرناوان ٲسۍ

دۅدٕ ہٮڈرن ہندۍ بُتھۍ پھِرۍ خاب

مٲنتھٕر دی دی ساوان ٲسۍ

أندرِمہِ لیہِ ٲسۍ چیراں ہوٚٹ

نیٚبریُم جٹہ جوٚش چھاوان ٲسۍ

جودوٗگر گۅنماتھ تتِکۍ

کتھہِ روس کتھ ابساوان ٲسۍ

منہِ مٔچھۍ ٲسٕکھ میٲنۍ شبیٖہہ

ہُنۍ قبرن پُشراوان ٲسۍ

***
کور یچھن واپھ، بہ کوتا باوے

رٲژ لوگ شاپھ، بہ کوتا باوے

وُزملن کٲزہ کراں کالہ اوبُر

قاف تا قاف، بہ کوتا باوے

پھرٛیٹۍ گمٕژ ہٲر تہ بوٚچھ راتہ مۅغُل

یہ رتٕچ ژاپھ، بہ کوتا باوے

دارِ ترٛوپراوِ، نیبٕرۍ پٮو شیشن

وونگٕنُک چھاپھ، بہ کوتا باوے

لوگ کٔنس سٍتۍ متیومُت دٔرۍیاو

گو پشس کرٛاپھ، بہ کوتا باوے

کاو وولیاے قُمرۍ کترٲوِکھ

ٹاو گو یاپھ، بہ کوتا باوے

تھٔچ دٮوس سٍتۍ دۅہس گتھ ماراں

پٔرۍیہِ ترٛو ڈاپھ، بہ کوتا باوے

واتہِ ییٚلہِ سون شہر تپہِ کانگٕر

شرٛاونُک تاپھ، بہ کوتا باوے

وُٹھ سُوِتھ آس تہ معنے بوزُم

کتھ چھےٚ اسراف، بہ کوتا باوے

***
ییٚتہ وٕنۍ ہٲرِتھ آس تتہِ کیا چوم تہ ہاے

رُمہ رُمہ آبِ حیات گُمہ پرٛیڈیوم تہ ہاے

پرٛوِ کوڈ تھرِ پٮٹھ کاڈ لوٕ ؤژھ واوس سٍتۍ

تٔتۍنٕے تاپہ ٹیوٚکا مےٚ تہِ مازیوم تہ ہاے

ۂندریمٕژ دُبراے، وۅندِ ٲسۍ ژاپاں داغ

وُزمل ٹوٹھیٚایم، وَٹھ وٮگلیوم تہ ہاے

تنہِ ہٕندِ آگرٕ آس من سرچٲوِتھ راتھ

طوطس زاگل بیور پادن پیوم تہ ہاے

چھژِ یمبرزلہِ پوٗر چھِٹہِ پونپورِس پان

ہٲرِتھ تمہِ دربارٕ حٲرتھ کھیوم تہ ہاے

تیوٚنگلس لٲرِتھ گوس ژُہمس وُہوُن بوش

کتھہِ کتہِ اوٚن شیٚہجار متہ پرژھۍتوم تہ ہاے

کٹھکوٚش اوسم بارِ سونتھٕے روشایوم

چۅغہ ناموٗسُک راتھ بٔنزرِتھ کھیوم تہ ہاے

شرزٕسٕنزِ فطرٔژ زاس مزٕ مزٕ ژٲپٕم زون

ژٔندرُک برونتھٕے گوم توٚندرٕ تتیوم تہ ہاے

تیٚلہِ ٲسۍ وِرکیمۍ پوش تیلہِ آس ہی پھۅلنے

ہردٕ گٮواں موٚت شوق وٕنۍ سمکھیوم تہ ہاے

کھسہ وُن دۅہ راویوم ژھاین اتھِ کھیاویوم

عٲزم وتہِ سمکھیوم ڈٮکہ پرزلٮوم تہ ہاے

***
گوش تھوہکھ تہ اکھ سۅخن ونہ ہے

کینہہ تہِ ونہ ہے نہ میون بن ونہ ہے

اکھ نظر، أڈ نظر تہِ ٲسٕم کٲف

یونہِ یٔندرس سٮٹھا چھُہ پن ونہ ہے

میون نِلہ وٹھ ژےٚ کتھ لگی وٮگلتھ

ناو أتھۍ پٮٹھ شُبی تہ کھَن ونہ ہے

مۅختہ بٔنزرُم تہ پھوتہ رٔژھرووُم

پۅختہ کارس گٔیَم ونن ونہ ہے

چانہِ بازٕرۍ سُہ ہٮتھ بہ کیا یِمہ ہا

کھوٚٹ ضرب اوس میون فن ونہ ہے

صاف، ناصاف، وٲنسہِ وچھ دورُم

چانہِ اختابہ چن زٕژن ونہ ہے

چانہِ خلوکھ سرایہِ کھل سم سم

یُس چھُہ سُے اکھ حرف مےٚ ون ونہ ہے

میانہِ دُب دُب سرایہِ منز برتن

لامکانٕچ پنٕنۍ پُرن ونہ ہے

پان دٕنہ ہا پنُن اوبر تاپس

جان وۅتھراوٕہے وتن ونہ ہے

سٍتۍ اوٚنمے غزلسرا عٲزم

میون ؤنۍ ؤنۍ پیٚیی پرن ونہ ہے

***
پٲزٕ ارمان دِتِتھ، تازٕ وُڈن پکھ تہِ دِتم

ژےٚ ہِوِس پایہِ بڈِس شوٗبہِ نہ اُکہ توش کرم

کالہ اوٗبرس چھُہ ننی راگہِ کھسُن میون پسند

وُزملن تھٲپۍ کرِتھ یَنہ مےٚ وُٹھنۍ تجۍ لاکم

مےٚ چھُہ وُچھمُت سُہ أچھو نارٕ وٮتھن تارٕ تران

مٔتۍ کتھا اوس وناں شوق چھُہ موتس محرم

تن چھےٚ ییران مٔتِس خابہ ۂتِس فضہس منز

زین ما چارِ ستارن تہِ مےٚ ہیوٗ شوخ قدم

سُہ گرٛزاں نیرِ تہ سٕہہ گۅردٕ چھہِ سپداں دمہ پُھٹۍ

چھِٹہ پونپر پکھہ داران سُہ یتٮن ترٛاوِ قدم

کم نظر درٛاکھ تہ باسیوے سُہ موٚہ ہیو ییٚران

مےٚ ژٮتُرمُت چھُہ سُلی تس چھہ کتٮن تھپھ محکم

شاد مس رقص کراں وُچھ مےٚ پتھر خون تسند

ژٕ خبر کیازِ کراں درٛاکھ تمِس پٮٹھ ماتم

أزۍکہِ شبہ آو مےٚ بییہِ پیش سفر زانہِ خدا

دارِ پٮٹھ ژٲنگۍ ہنا تھوۍزِ ژے چھےٚ میون قسم

أنہ کپٹاں چھُہ زٕژن سون مظفّر عٲزم

پوشہ برگن چھُہ سُواں چاکھ سُہ الماس قلم

***
وُٹھ پھیشاں کٔنڈۍ وتہِ ہندۍ چاکھ

دوٚپہم تلہ پدۍ رتہ سرچاو

ہَتھ ہاوس وُرٕ وتھرِ کرِتھ

اکھ آلو دِتھ واپس دراو

اختابو! وُچھ زوٗنہِ چھُہ داغ

تگہِ یے تیز پہن گاہ تراو

چھٲوِتھ تِمہ وتہ ترٛٲوتھ آکھ

زیٹھٮن جامن چِھکہ وۅتھراو

پزِ ووننمہ کِنہ ٹسنہ کورن

منہِ منز تنہِ ہنز تیٚہہ وٮپراو

ژےٚ تہ ؤجۍ وٲنِس دورُتھ نوٚٹ

مےٚ تہ وِجہِ واوٕچہِ پکھہِ لیٚوکھ ناو

آلِچ منگہ چھنہ آنپَے یوت

آگر پٔچھنی پکھہ وہراو

بۅچھہِ پٮو تھنہ تے گچھہِ کُٹھہِ مود

یتھ پُیہِ موکل گاٹُل درٛاو

ٹینکہ لمس رتہ چھپہِ دِتھ پان

قوروٗنس فاتٮح پرٕناو

پوٚت آلو شہمار الٲندۍ

دِلہ دوٚر وتہ گتھ کوٚت پٮٹھ دراو

تتہِ شروپ ٲدۍ اکھ پوشہ دٮماغ

ملہ کھاہ دۅسہِ پٮٹھ تُج مشکاو

عٲزم مونڈن پڈرن تل

غزلٕکۍ رخچن پرٲوۍ پڑاو

***
اوٚبرٕ گۅبیوو أندریُم ساون

ہی تھرِ رُدٕ جرِ کرِ ارپن

حد، سرحد ژھاراں لوٗسُس

اسمانس نیٖلے یم تن

پیچانس چھم ہیٚنۍ تعلیم

ابساوُن چُھم ٲویُل پن

وتہِ وتہِ وۅتلووُن وُسجار

ظلماتس ژٔھنۍ جپٔھۍ شمہن

ژٕ تہ بہ چھہِ تھنہ پیمتۍ دُکہ ویرِ

شہہ لٕتھِ کیا ووٚن سٔہلابن

کۅلہِ پٮو مالِنۍ پتھ ون یاد

کلہ ٹھاساں ٲس آرٕ پلن

بُجرس للہ وُن لوو ارمان

بٲتھا تُھرِہا شُرۍ باشن

منتھا تھاوکھ، باوکھنا

معنے دلہ کٮن دۅن حرفن

***
لوِ کٔڈ نوِ سرٕ سونتس کل

لالس کونچُھن دلہ شیہجار

پروِ بوٚر بیٚیہ از بانبرِ ہوٚت

یمبرزلہِ ٹارٮن منز نار

کرٛہنِس اوٚبرس وچھ پرزلیوو

وزملہِ کۅسہ کتھ کٔر اظہار

کچھہِ منزٕ ؤنۍرووُم اچھہِ پوش

چشمو ژوپُم کٔنڈۍ انبار

واو شوریوو موسمس ووٚتھ بوش

تٍرِ ہانیٚوو آفتابُک جوش

لوٗسۍ پونپٕرۍ نیٚبرۍ نیٚبرۍ گتھ دِتھ

ریٚہہ چھےٚ فانوسہ مٔنزۍ وُڈاواں ہوش

لولہ سازس ؤیِم سۅ جٲدۍ نظر

نغمہ وۅپدیوم رُت رٔسیُل خاموش

***
گوم برونتٕے تہ نظرٕ وُنلے یم

ہوش روٹُھم قریب اوسُم اوش

خام کارس گٔیَم دُبانبرِ کل

نہ خطا رہبرن نہ شٔتھرن دوش

تماشہِ کیا چھہِ تگاں نوبہارکِس واوس

زِچھر تہ مویہِ چھژر لوگ ٲکِس زٔنِس داوس

ۂجی نظر تہِ سۅ ترٛاوٮم تہ ماگ وُشناوٮم

کٔجی بیاض تہ ہاوس تہ ہار شیہلاوس

شفیق شوخ مزازس چھُہ سوز ساز پسند

بہ ٹورِ ٹورِ گُلن ہند اسُن کنَو چاوس

خیالہ کٔہندِ کراں زول چھکھ شبستانس

امارٕ میانہِ وۅتھی یُتھنہ ٹیب پٲراوس

یہِ سِر اگر بہ ونکھ بارٕ کٔنڈۍ ژھٹن خۅشبۅے

سُہ پوشنوٗل ووان اوس بولۍ صحراوس

دپس مےٚ زون ژےٚ کٔمۍ لولہ خابہ مُر بوٚرنے

اگر ثبوٗت منگٮم عٲزِمُن غزل ہاوس

***
أزیُک عذاب بٔنتِھ گو یوٕچ مثال بٔنتِھ

مےٚ روو پوشہِ پگاہ پوشٕہ وُن سوال بٔنتِھ

سُہ یتھ نہ سونتہ ہوا لوگ، سُہ یُس نہ بولۍ بنیوو

سُہ شاہ پھسیوم وچھس منز تہ چُھم وبال بٔنتِھ

مےٚ وتہ وٮلٲے نصیبس رٕڈیاے وتہ ہاوکھ

مےٚ ییلہ ؤ تیلہِ چھہِ سرابٕے پھران سۅکال بٔنتِھ

ییٚمِس تہِ سۅے چھےٚ یواں ولنہ سٔدرٕ ہِل لٲگِتھ

ہُمِس تہِ سۅے چھےٚ اویزان زٲج نال بٔنتِھ

نظر چھےٚ میٲنۍ برٛہاں از بےٚ نوٗر گوشہِ دزن

وچھس اندر چھُہ مےٚ اختاب نارٕ بال بٔنتِھ

سکندرس تہِ دِتُکھ پوشٕوُن مقام یوٚہوے

قلندرس تہِ یہِ ظلماتھ روٗد حال بٔنتِھ

وُچھاں وُچھٲنۍ ڈوٚلُم نظرِ خۅش زبان عٲزم

بسان بسیوم دٮماغس اندر خیال بٔنتِھ

***
تاجہ تختس لگٮم پُھلے بختس
واجہِ کرٛانکس اگر ژٕ لیٚکھہ ہم ناو

سوسنٕچ زٮو چھےٚ چٲنۍ شیٚچھ باوان

چون پٲراو کوسمن ہند کراو

شامہ تارُکھ امارٕ آیوسے

شفقہ نارو ژٕ کٔرۍ زِ ہے ٹھٔہراو

تاپھ چھووُم تہ گاشرٕم ہن ہن

میانہِ پُژِ آفتاب پھِرۍ پھِرۍ دراو

شالمارن چھےٚ کالہ اوٚبرٕچ ژھاے

ڈل ہواوو پنُن اثر ازماو

نارٕ بالن چھُہ تُلہ کتُر لوٚگمُت

میانہِ بترٲژ کٔٹھۍشہ ووگ رٕڈیاو

ٲس دٲرِتھ وُچھم ششر گانٹن

ترٛیش ہٮتھ یُن گوژھُکھ بہارُک تاو

***
سنگس پٔچ سونتہ واوٕچ گرٛاے ساتھا

تیتھُے گوٚژھ از تہِ بے پرواے ساتھا

وچھس گٔژھ نارٕ بالس وارٕ ژھٹھ یِنۍ

أچھن گٔژھ پوشہِ ٹوٗرِچ ژھاے ساتھا

دلٕکۍ آلو چھِہ لفظن ہندۍ گداگر

مےٚ سادس ٲس پانس راے ساتھا

دما رٹھ ژلوٕنِس واوس تہِ دامن

مٔتِس خابس تہِ کر اتھہ لاے ساتھا

مہ کر، ژٲنگِس مہ گِند، جامن گنڈی ریہہ

تھواں وٲنسن چھُہ للہ وُن نیاے ساتھا

مُرِس چُھس ازلہ ابدٕکۍ راز چھاواں

ژِہِس بخچاں چھُہ پوشن پاے ساتھا

کراں کیا پرٛانہ وارن چُھکھ پتُک برٛونٹھ

مظفّر عٲزمٕنۍ رٹھ تراے ساتھا

***
زُنہ گاہ پنجرٕچہِ لٕیہِ کنۍ ژاو

کمرُک کمرے وۅلسنہ آو

ہی تھرِ لنجہِ لنجہِ پٮٹھ اوس شین

سونتہ ہواوچہِ ژنجہِ وٮگلیاو

آنگن منز کوڈ سرون کاڈ

دۅسہِ ہند بُڈٕ نلہ ووٹ وۅشلیاو

کارِ وۅگنۍ کۅکرن دژ بانگ

دارِ دمس پٮٹھ رو پرزلیاو

تھرِ ہند لوٕ پھیوٚر درٛمنس ووت

ہۅچھہِ مژِ کانجہِ نوٚو تر درٛاو

نوٚژ بُربتنہِ تہ ژھٹہِ کۅڈ واش

سُرٕ بنہِ برٛادیوو نارٕ الاو

کچھہِ مٲدانٕکہ مہرازو

اچھہ پوشو وۅتھ تن مشکاو

کۅنگہ تیٚہجہِ چھےٚ ٹوٹھیمٕژ زوٗن

ہردو! رٹھ نوٚو وردن چھاو

***
کھسان چھُہ ہٲرۍ تہ شرٛاوٕنۍ تہِ وۅنۍ تُرُن اختاب

دپاں سُہ پرون شہر از شہن دِواں چھُہ حساب

سۅ وٮتھ چھےٚ شرمہِ ہندس عٲرقس گِنداں گرٛاین

ہۅکھے چھہ ووکھہ متیمٕژ أچھن تہِ روٗد نہ آب

پُٹٕکھ سۅ پوشہِ پتھٕر پرٛانہِ ذٲژ منساوٮکھ

اگر پھۅلٮس تہِ وۅپر باسہِ پننہِ وارِ گۅلاب

ترٛٹو تہِ ہٮیوٚک نہ تِمن نیندرِ منز وُرُن ڈٲلِتھ

قلایہِ سٍتۍ کراں آیہِ گرایہِ چُھکھ سٔہلاب

بہ کھوژٕہا نہ گٹن پوز یہِ شب چھُہ بدلٕے شب

چھُہ گٲمۍ گام شۅنگِتھ کانہہ اکھا تہ وُچھہِ ہے خاب

ژھٮچو کتھو چھہِ کران اوپ ژوپ موصوٗمن

دۅژھو دۅژھو چھہِ وٮتھن آپراں دۅبن ہند آب

سوکوٗنہ سان چھُہ ہنۍ قبرِ منز تتیُک عٲزم

بٮوار آرٕ پلن پٮٹھ لیکھان نارٕ کتاب

***
وکھ چھہُ از بخ بٮدار، پیالہ تُلِو

سالہ آو بالہ یار، پیالہ تُلِو

سۅ شہِج مٲرۍ منز گۅلابٕچ ریٚہہ

بہ وُہاں موٚت امار، پیالہ تُلِو

سۅ حیا ویٔژ تہ زٮو ژھنِن نینگلتھ

بہ ونِتھ گوس خار، پیالہ تُلِو

کوسمو لوسہ نوو بوسو سٍتۍ

لالہ چھا داغ دار، پیالہ تُلِو

از تہِ عٲزم چھُہ پیالہ روٚس ٲسِن

کتھ لگن شرم دار، پیالہ تُلِو

***
زوٗنہِ پتے تارکھ ؤڈرٲوِتھ ترٛٲوٕم زۅل

تنہ گو وقتا ینہ دل سٲوِتھ ترٛٲوٕم زۅل

أزۍکہِ غمٕچ تلوار کٔرٕم شاہ رگہِ پٮٹھ تیز

پگہٕچ بیقٕل ستھ کترٲوِتھ ترٛٲوٕم زۅل

زیٖن کورُم دیوارس دۅدٕ مجنون کھوتُس

کۂۍیا دجہِ مہریٚنہِ پُژنٲوِتھ ترٛٲوٕم زۅل

کیا کیا ووٚن سرسٲوۍ ٲچھو زٮوِ توگ نہ پِھرُن

زٮوِ تہِ أچھن ہند سۅرمہ لگٲوِتھ ترٛٲوٕم زۅل

یُتھنہ ترٕیو کِنۍ تاپھ اژٮم مژِ نیٚندرِ پھرٮم

دارِ برٕے کیا لٕیہِ ترٛپرٲوِتھ ترٛٲوٕم زۅل

دل ما تمبٕلٮس، بولہِ، تہ صبحے نیندرِ پھرٮم

قُمرِس راتہ مۅغُل ۂسرٲوِتھ ترٛٲوٕم زۅل

ڈلہ وٕنۍ دِگرن پھۅلہ وٕنہِ صبحچ ترٛاے رٔٹٕم

زلہ وٕنۍ اکھ مسول برٮمرٲوِتھ ترٛٲوٕم زۅل

خٲبۍ أندرۍ دُبراین ٲسٕم پوشہِ پُھلے

لوچہِ کٔمِس تاں نالس چھٲوِتھ ترٛٲوٕم زۅل

ونہِ ییٚلہِ کوڈہس کنہِ کنہِ کوٚرہس ہم سفرو

کنہِ سومبرِتھِ اٮہرام بنٲوِتھ ترٛٲوٕم زۅل

فنکارس أکۍ کٲکۍ تگن گوٚر کوٚرنم ناو

بٮاکھ غزل تس للہ وُن تھٲوِتھ ترٛٲوٕم زۅل


لوٕ پھیٚرِ دوٚد پمپوشُک ژونگ

نارٕ الاون پھیُر شیٚہجار

شُرۍ باشو کوٚر چِرۍ گیُش تیز

کٔنۍ شروپرٲوٕم نٔنۍ ملہار

زٕژِ اکہِ دِژنم گاشہِ براتھ

دِگرن روٚٹ مندنیُک انہار

بہ تہ میون عٲزِم تکہ دِن دِن

دُنۍیا یندرازُن دربار

***
منہ سودرس ینہ گٕتھ وولے یم، تنہ ووتُم تلواس

نیٚندرِ ۂتِس چُھم نٮکہ نٮن ژاناں خابن ہند ڈبہ ڈاس

کۅم کرٕ بالس، تھٲپۍ ہواوس، زوٗنہِ زٕژن کرٕ ڈینگۍ

ہلہ بسملا، ہلہ بسملا، وچھ کتھ سفرس درٛاس

پِشنس گرٛیشمُک زر وٮتراواں برجس ٲسِم پوش

ڈلہ وٕنہ دِگرُک گلِ دُپہر ہیو ژمٹاں ژمٹاں آس

***

بحمداللہ طرفاتن کٔرِم سٲل
بٔرِم چشمن شہر صحرا سمندر
ؤں گو تاپٕلۍوتو ییٚلہ پاد لوساں
پٮ۪واں چُھس بونہِ تل ریٚشۍوارِ اندر

٭٭٭

خریدارس مۅلُک انمان رووُم
شہر سومُم تہٕ شاہ سلطان رووُم
بہٕ رودس عٲزمس ژھاین دِوان ونۍ

یوٚتاں دۅہ ڈوٚل تہٕ، ہے ارمان، رووُم

٭٭٭

مےٚ نش یکھنا، مےٚ نش یکھنا، ونان تس
کھنان روٗدُس منس اندر اہنکار
تہِ ما پیٚوسس پرن دپہس بہٕ آسے
بہٕ کوٚت نیرے، ژےٚ روٚس کُس چُھم خریدار

٭٭٭

بختس گیُندنس وقتکۍ پھیرن
شالہ ٹُنگن کرنووُن واہ
بوزو جب کر امہ دبہٕ نیرن
نیہِ گو د۔دون نیرِس داہ

٭٭٭

خابس منز کٔڈ وۅٹھ گردابن
سٔہلابس گٔیہِ عاشق کۅل
ہٕکہٕ آو واوُل بُکہٕ کوٚر آبن
تیُتھ زِ بٹھٮ۪ن پٮ۪و ہورُن مۅل

٭٭٭

أچھن تھوٚپ دِتھ دِژن نقشس کُنی رِکھ
دوٚپُن ییٚتہ یور گو بیوٚن بیوٚن بسُن جان
یہ گو مشرق: یہ گو اللہ اللہ
ہُہ گو مغرب: ہُہ گو شیطان شیطان

٭٭٭

ژھلہ گٔرۍ قلمن لیوکھ سرابس
یُس دِیہ انۍ تھوٚپ سُے لبہِ مانٛٹھ
لکہٕ متۍ ہٕکہ ژھنۍ وۅٹھ گردابس
کُس لگہ شاٹھس، کس تگہ ژھانٛٹھ

٭٭٭

أچھن تھوٚپ دِتھ دژٕن نقشس کنی رِکھ

دوٚپن ییٚتہ یور گو بیوٚن بیوٚن بسُن جان
یہ گو مشرق: یہ گو اللہ اللہ
ہُہ گو مغرب: ہُہ گو شیطان شیطانبییہ اوٚن گو شاہ یوسوفُن چاہ۔  یا باملۍ پوش: یم پوش کشیرِ ہندٮ۪ں بُرزٕ پشن ﴿بام: پش﴾ پٮ۪ٹھ پھۅلان ٲسۍ۔
2۔ شہپال: اکھ افسانوی کردار ﴿داستان امیر حمزہ﴾
 دیکھنے کو دیا تھا اور کہا تھا کہ میں اس پر ایک ناقدانہ نظر ڈالوں، مگر میں نے جب اس کا مطالعہ شروع کیا تو مجھ پر ایک ایسا کیف طاری ہوا جس میں میں کھو کر رہ گیا۔ لفظ اور معنی دونوں کی سطح پر آپ کے ہاں جو تازگی ہے وہ آج کل کی شاعری میں نایاب نہیں تو کمیاب ضرور ہے، اور اس کا سر چشمہ آپ کے جودت طبع کے علاوہ وہ ذہنی پس منظر بھی ہے جس کی تشکیل میں اپنی سسر زمین، اس کی روایات اور اس کے موجودہ حالات سے آپ کی جذباتی وابستگی صاف محسوس کی جا سکتی ہے

مخمور سعیدی   یکم مارچ 2005

 

سازِ سلاسل پر تبصرہ

(اقتباس)

جناب عبید الرحمان

(رسالہ ادبی دنیا،نئی دہلی، مئی(2006)

مظفّر عازم کا شمار ایسی شخصیتوں میں ہوتا ہے جنھوں نے کئی زبانوں کے حوالے سے اپنی شناخت قائم کی ہے۔۔۔۔ ان کا آبائی وطن کشمیر ہے اور انھوں نے اپنی زندگی کا بہترین حصہ وہیں گزارا ہے اور وہاں گزارے ہوئے دنوں کی یادیں آج بھی ان کی ہمسفر ہیں۔

بہار خو ہے خزاں میں چنار سایہ مرا          

سکوں نواز سہارا ہے زندگانی کا

نہ پوچھ کس کے لیے ہیں یہ لفظ متروکات      

  نشاطِ سیرِ چمن، جھیلِ ڈل کی رعنائی

ایک غزل میں اس جنت نشان وادی کے گذشتہ دنوں کی کہانی یوں بیان کی ہے۔

کہتے ہیں کہیں اک بستی تھی، وہاں چاند ستاروں کے گھر تھے

نیلی جھیلوں میں امرت تھا اور امرت میں نیلوفر تھے

سب سروِ روان سر دھنتے تھے ہر موج ہوا کی شوخی پر

سنبل کہ زلیخا کی زلفیں شمشاد کہ یوسف پیکر تھے

اس غزل کا شعر ایک حساس دل کو تڑپا دیتا ہے اور کسک بن کر اس کی رگ و پے میں اتر جاتا ہے۔ ۔۔۔ مجموعے کے آغاز میں مخمور سعیدی کا مضمون شامل ہے جس سے مظفّر عازم کی شاعری کو سمجھنے میں آسانی پیدا ہو جاتی ہے مگر شاعر کی باطنی دنیا تک رسائی اور اس کی شاعرانہ شخصیت کی صحیح شناخت کے لیے اس کے اشعار سے براہ راست رابطہ ضروری ہے جن میں تہ در تہ معنی و مفہوم کی ایک دنیا آباد ہے۔ اس دنیا سے گزرتے ہوئے قاری محسوس کرے گا کہ وہ شاعری کی ایک انتہائی خوبصورت اور با معنی فضا کی سیر کر رہا ہے۔ شعری مجموعوں کی بھیڑ میں ایسے مجموعے بہت ہی کم دستیاب ہیں جو خود کو پڑھوا لیے کی صلاحیت رکھتے ہوں اور جنہیں جتنی بار پڑھا جائے شاعری کی پرتیں کھلتی جائیں گی۔ ''سازِ سلاسل'' ایسا ہی ایک مجموعہ ہے جو قاری کو اپنا گرویدہ بنا لیتا ہے۔

کتاب کے آخر میں شاعر کی چند کشمیری نظموں کے منظوم تراجم شامل ہیں۔ ترجمہ چونکہ شاعر نے خود کیا ہے اس لیے اس پر ترجمے کا گماں نہیں گزرتا۔ ان کے علاوہ فارسی کی دو در غزلیں بھی شامل ہیں جو اس زبان پر شاعر کی گرفت اور قدرت کلام کا پتہ دیتی ہیں .



مظفّر عازم: کھلی آنکھوں اور کھلے ذہن کا شاعر

- مخمور سعیدی -

جناب مظفر عازم کی شاعری کو وادیِ کشمیر کی آواز سے تعبیر کیا جا سکتا ہے، ان کی غزلیں ہوں یا نظمیں، انھیں پڑھ کر اسی تازگی کا احساس ہوتا ہے جو اس جنت نشان وادی کی فضاؤں کا خاصہ ہے۔ ان کا لہجہ روایتی عناصر سے گراں بار نہیں اور اظہار و بیان کی وہ رسمیات جو بالعموم شعر کو بوجھل بنا دیتی ہیں، ان سب سے عازم صاحب نے غالباً شعوری طور پر اجتناب برتا ہے۔

جناب مظفر عازم کے موضوعات سخن بھی نئے ہیں جو انہوں نے اپنے گرد و پیش کی زندگی سے اٹھائے ہیں جو انفرادی بھی ہیں اور اجتماعی بھی۔ انھوں نے  اپنے چاروں طرف پھیلے ہوئے سانس لیتے ہوئے معاملات و مسائل کو کھلی آنکھوں سے دیکھا ہے اور کھلے دل اور کھلے دماغ سے انھیں سمجھنے کی کوشش کی ہے۔ اس کوشش میں وہ پوری طرح کامیاب نظر آتے ہیں۔

اپنی سر زمین سے محبت آدمی کا فطری جذبہ ہے۔ مظفر عازم بھی اپنی شاعری میں اس جذبے سے سرشار نظر آتے ہیں لیکن اس سرشاری میں ہوشیاری بھی ہے۔ وادی ھ کشمیر کے خوش نما مناظر، پہاڑوں کی برف پوش چوٹیاں،چناروں اور دیوداروں کے بلند قامت درختوں کی سرخ و سبز قطاریں، ندیوں کی روانی، اور چشوں کا خوش آہنگ ترنم اور ڈل میں ڈولتے آہستہ خرام بوٹ ہاؤس اور تیز رو کشتیاں — سلیقے سے سجی ہوئی تصویروں کی طرح مظفر عازم کے شعری نگار خانے کی زینت ہیں، لیکن ان تصویروں کو دھندلا کر دینے والے، ان کے حسن کو ماند بلکہ ملیامیٹ کر دینے کی کی خواہش رکھنے والے کج اندیشوں کی کار گزاریوں سے بھی وہ بے خبر نہیں ہیں، اور ان پر ان کی تشویش اس مجموعے میں شامل نظموں اور غزلوں میں ایک زیریں لہر کی طرح رواں دواں صاف دیکھی جا سکتی ہے اور اس کی شدت کو بھی محسوس کیا جا سکتا ہے۔ لیکن قابل قدر بات یہ ہے کہ اکثر موقعوں پر ان کا رد عمل منفی نہیں ہے اور وہ حالات میں بہتری آنے کے امکان کو مسترد نہیں کرتے :

رات کی تیرہ نصیبی میں درخشندہ رہا                              

راکھ کے ڈھیر میں یہ شوخ شرارہ کیا ہے

گملے میں جو پیاسی سوسن ہے بیچاری زباں لٹکائے ہے             

اور نرگس کی گن آنکھوں میں مبہوت سا ارماں رہتا ہے

دریچے بند تھے اک بھوت گھر کے                                  

کھلے آنگن میں پر بستہ ہوا تھی

خواب کے شہر میں یہ ابر بہاراں تھا                                 

آنکھ کھلی تو سارا منظر ٹوٹ گیا

پھر وادی سے گولی کی آواز آئی                                      

پھر میرے شاہیں کا شہپر ٹوٹ گیا

یہ پر ٹوٹا شاہیں آج بھی ان کا ہمسفر ہے اور وادی میں گونجنے والی گولی کی آواز ان کا تعاقب کر رہی ہے۔

مظفر عازم برسوں سے اپنے وطن مالوف سے دور، دنیا کے خوشحال ترین خطّے میں مقیم ہیں۔ یہ کہنے کی شاید ضرورت نہیں کہ اپنی سر زمیں سے یہ دوری انھوں نے بہتر وسائلِ معاش کی خاطر گوارا کی ہو گی، اس مقصد میں انہیں کامیابی بھی ملی اور زندگی کی آسائشیں ان کا مقدر بنیں لیکن اجنبی دیاروں کی نامانوس فضاؤں میں شاید وہ ذہنی آسودگی حاصل نہ ہو سکی جس کے وہ جویا تھے بلکہ ایسا لگتا ہے کہ آسودگی کی جگہ نا آسودگی ہاتھ لگی۔ مظفر عازم کے شعری کینواس پر یہ رنگ بھی خاصا نمایاں ہے :

ہواؤں کے پاؤں میں زنجیر تھی               

صدا کے سلیقے گرفتار تھے

پیلے پتوں نے ہوش طوفاں پر                

مجھ کو میرا پتا بتایا ہے

پائے مجروح و سایۂ دیوار                     

کچھ ہمارا ہے، کچھ پرایا ہے

پھڑکتا پرندہ فضاؤں میں ہے                  

بڑھاپا لڑکپن کے گاؤں میں ہے

صبا تو نیند اڑا کر چلی گئی ہو گی            

گلاب شاخ شاخِ ستم پر ہی دوپہر دیکھے

نیند اڑا کر چلی جانے والی صبا کے آوارہ خرام جھونکے کدھر سے آئے اور کدھر چلے گئے، شاعر ہمیں یہ اطلاع نہیں دیتا لیکن گلاب کو یہ مشورہ دے کر کہ وہ دوپہر کا نظارہ شاخِ ستم پر ہی رہ کر کرے، وہ گلاب کو خود اپنی ذات کا استعارہ بنا دیتا ہے۔

مظفر عازم چند موضوعات کے اسیر ہوں، ایسا نہیں ہے۔ جیسا کہ میں نے شروع میں ہی کہا ہے، ان کی شاعری میں زندگی اپنی تمام تر جلوہ سامانیوں کے ساتھ موجود ہے۔ رنج و راحت، غم و نشاط، درد و درماں، غرض زندگی سے تا بہ مرگ انسان جن مراحل سے گزرتا ہے، مظ‌فر عازم کی ان سبھی پر نظر ہے اور ان مراحل سے گزرتے ہوئے جو گوناگوں کیفیات انسانی وجود  پر طاری ہوتی ہیں، ان کی نظموں اور غزلوں میں ان سب کی عکاسی دیکھی جا سکتی ہے۔

مظفر صاحب کی زبان قدرے فارسی آمیز ہے لیکن ان کی بعض غزلیں اس زبان میں ہیں جسے ہم ہندی آمیز بھی کہہ سکتے ہیں۔ ایک غزل کے یہ چند شعر دیکھیے :

ہریالی اور نیل گگن                ناچ مرے متوالے من

نیل آکاش میں کویلیا              لہری، من موجی، برہن

پھولوں کو چھب دکھلاتی        تتلی پھلواری میں مگن

یہ ‘‘غم سے آزاد غزل‘‘ انہوں نے ‘‘امریکہ کے نام ارپن‘‘ کی ہے جہاں کی کھلی فضاؤں میں وہ اب داد سخن دے رہے ہیں۔

اس کتاب کے آخر میں عازم صاحب نے کچھ کشمیری نظموں کے تراجم بھی شامل کیے ہیں جو اپنا ایک الگ ہی ذائقہ رکھتے ہیں۔ کشمیری ان کی مادری زبان ہے اور اردو مادری زبان ہی کی طرح عزیز کہ انھوں نے اپنی شاعرانہ شخصیت کے اظہار کا حوالہ اس زبان کو بھی بنایا ہے، لیکن انہیں فارسی زبان سے بھی شغف ہے اور وہ گاہ بہ گاہ اس میں بھی فکر سخن کرتے رہے ہیں۔ سب سے آخر میں دو فارسی غزلوں کی شمولیت ان کے اسی شغف کو ظاہر کرتی ہے۔

مظفر عازم کھلی آنکھوں اور کھلے ذہن کے شاعر ہیں۔ ان کے مشاہدات جب شعری پیکر اختیار کرتے ہیں تو ایسی شاعری وجود میں آتی ہے جس کے مطالعہ سے ہم اپنے دور و نزدیک کی دنیا کو خود سے باتیں کرتا ہوا پاتے ہیں۔

 

سازِ سلاسل : چند امتیازی پہلو

- جناب مظفّر ایرج -
8 مئی 2003

۔۔۔ تخلیق کی شناخت انعام و اکرام کی مرہون نہیں ہوتی کیونکہ ادب محض تفنن طبع کا ذریعہ نہیں، زندگی کرنے کا ہنر بن چکا ہے۔ امتداد زمانہ کے ساتھ ساتھ کرۂ ارض سے کرۂ سماوات تک سفر کرتے ہوئے، عناصر و عوامل کا احاطہ کرتے ہوئے زندگی کی ان حقیقتوں کی نہ صرف نشاندہی کرتا ہے جو ہمارے اندر اور ہمارے باہر موجود ہیں، بلکہ ان سے آنکھ ملانے کی بھی ہم میں لگن پیدا کرتا ہے :

بس اپنے آبلۂ پا کی آبرو رکھ لے                           

جنونِ شوق نہ منزل نہ رہگزر دیکھے

کیا بتاؤں مرے پڑوسی تھے                              

اپنے گھر کو جلانے والے لوگ

وہ پیڑ اپنی خزاں کو سلام کرتا ہے                                   

جو برگ زرد کی آغوش میں ثمر دیکھے

برباد تگاپو میں، چمن گشت کی خو میں              

برتاؤ ہواؤں سے حریفانہ رہا ہے

وہ گوشہ کہاں ہائے جہاں پھیل کے بیٹھیں              

اس کون و مکاں میں تو گزارا نہ ہوا ہے

جب تخلیق کار کے خیال کی پرواز اتنی وسیع ہو جاتی ہے کہ اس کو کون و مکان کا پھیلاؤ تنگ نظر آنے لگے تو اس کے فن میں تعقید لفظی یا معنوی یا یوں کہیے بیان میں روانی کی کمی بلکہ ٹھہراؤ آئے تو اسے انتہائی دشوار گزار راہوں سے گزرنا پڑتا ہے، کیونکہ نفسِ مضمون کی قربانی کا مسئلہ سامنے آتا ہے۔ جب ایسا وقت شاعر پر آ پڑے تو قدرتی بات ہے کہ ثقیل اور غیر مانوس الفاظ کا استعمال کرنا پڑتا ہے جس سے سلاست اور روانی بلکہ اسلوب تک متاثر ہوئے بغیر نہیں رہ سکتے۔ لیکن عازم اس مقام سے اس طرح گزرے ہیں جیسے مکھن میں سے چاقو :

اک سفر کی منزل ہے اس سے دو قدم آگے              

جس مقام تک آ کر پر کسی کے جلتے ہیں

کریدتا نہ قلم زخم دل اگر عازم                          

کلام زرد زباں کا کہاں ہرہ ہوتا

وہ عازمؔ کہ بس عجزِ اظہار تھے

*~*~* 

کیا ملا تجھے موسم ہم کر مبتلا کر کے

درد کی متانت کو حرف آشنا کر کے

 دیکھ اے مرے سورج میں ترا ثنا خواں ہوں

نور سے نمو لے کر نار کو نوا کر کے

 آہ کو سکھائی ہے چاہ کی ہوا خواہی

آنکھ کو سِدھایا ہے محو مہ لقا کر کے

 جان سی عطا تیری جان کر لٹا دی ہے

خس مثال پتلے کو برق آزما کر کے

 آپ کی توجہ کی ابتدا عنایت تھی

ہم نے انتہا کر دی ایک التجا کر کے

 در پہ کر گیا رسوا نام پوچھ کر واعظ

ہم خدا کے گھر آئے تھے خدا خدا کر کے

 عشق کی عطا عازمؔ عاقبت فراموشی

درد نے کیا رسوا داستاں سرا کر کے

*~*~*

 پیلے پتے نے دوشِ طوفاں پر

مجھ کو میرا پتا بتایا ہے

 جوئے کم آب کو بدھائی دو

بحرِ ذخّار نے بُلایا ہے

 دوش پر تھا جو تھا سو ہوش نہیں

بوجھ ڈھونے میں لطف پایا ہے

 دستِ کوتاہ و شاخ شاخ گلاب

میرے سپنوں پہ سانپ سایہ ہے

 پائے مجروح و سایۂ  دیوار

کچھ ہمارا ہے، کچھ پرایا ہے

 خستگی سے خفا نہیں ہے بدن

سر کی سوغات کا ستایا ہے

*~*~*

کایا اور چھایا دونوں ہم قامت ہوں

ایسا بھی دن رات میں دم بھر ہوتا ہے

 خواب خیالوں کو پیراہن دیتے ہیں

جاگنے والے بول یہ کیوں کر ہوتا ہے

 لہروں کا یہ رقص ہوا کے ہاتھ میں ہے

یا یہ بحر کی تہ کی شہ پر ہوتا ہے

 کھوج کی خواہش کس موسم میں سوتی ہے

بوجھ کسے خود اپنا شہپر ہوتا ہے

 عازمؔ تیرے شہر کی شہ راہوں پر کیا

اب بھی سایۂ  شاخِ صنوبر ہوتا ہے

*~*~*

 غیر معروف بحر میں ایک تجربہ

سُن اے چرخِ فلک غلغلۂ  آہ و فغاں ہے

تارِ زلفِ شبِ تار رگِ بربطِ جاں ہے

 چاہت پر نہ چلیں گردشِ افلاک کی چالیں

تیرِ فکر بھی پرّاں ہے اگر پشت کماں ہے

 میرے شہرِ کے ہر کوچۂ  خوں رنگ میں تحریر

دستاویزِ دلِ بے بصرِ چارہ گراں ہے

 سورج ہی کی عنایت عَلمِ جرأتِ پیکار

موسم فرطِ تمازت سے اگر شعلہ بجاں ہے

 سُن، میں واقفِ اسرارِ تگ و تاز کہاں ہوں

میری آنکھ تو مسحورِ خمِ موجِ تپاں ہے

 کیسا میکدے میں مکتبِ تفسیر کھلا ہے

مے کیا شے ہے وہاں نشۂ  مایوسیٔ جاں ہے

 رسم و راہِ زمانہ بھی، اور آدابِ سخن بھی

رقصِ شررِ جاں کی بھی تو اک اپنی زباں ہے

*~*~*

  پھڑکتا پرندہ فضاؤں میں ہے

بڑھاپا لڑکپن کے گاؤں میں ہے

 کھلی دھوپ میں برملا کھیل کر

بدن بید زاروں کی چھاؤں میں ہے

 غٹرگوں غٹرگوں زباں آ گئی

تکلف تھرکتی صداؤں میں ہے

 کلائی کو پوروں نے مس کر لیا

دھڑکتا کھلونا بلاؤں میں ہے

 تڑپ کو تکلف سے پالا پڑا

تمنا کی تتلی ‘‘میں آؤں‘‘ میں ہے

نگاہیں دریچے میں اٹکی ہوئیں

خیالوں کا مرکب خلاؤں میں ہے

 زمیں اس گلی کی ہے آہن رُبا

کہ جادو کی زنجیر پاؤں میں ہے

 میں کیا پوچھ لوں، آپ کیا بوجھ لیں

پہیلی تو خلوت سراؤں میں ہے

 ذرا طفل خو عازمؔ پیر ہے

کہ ظالم ستم آزماؤں میں ہے

*~*~*

جب اپنے چاہنے والے کو آنکھ بھر دیکھے

قدِ بلند کو اپنے بلند تر دیکھے

 صبا تو نیند اڑا کر چلی گئی ہو گی

گلاب شاخِ ستم پر ہی دوپہر دیکھے

 غرورِ دشت نوردی کی داستانِ دراز

لہو میں فرس تمنا کو تا کمر دیکھے

 بس اپنے آبلۂ  پا کی آبرو رکھ لے

جنونِ شوق نہ منزل نہ رہگزر دیکھے

 متاعِ اصل کو گنجینۂ  جگر میں چھپا

کہ چشمِ خلق تو بس عکس کا ہنر دیکھے

 زمانہ زہرِ زباں سے نڈھال خود کو کرے

ہماری آنکھ میں درمان در گزر دیکھے

 سخن شناس ہو، اس کے سکوت کو پڑھ لو

جو غم نصیب صدا کو شکستہ پر دیکھے

 وہ پیڑ اپنی خزاں کو سلام کرتا ہے

جو برگِ زرد کی آغوش میں ثمر دیکھے

 ابھی تو پیرِ فلک کے قدم سلامت ہیں

عجب نہیں یہ شبِ تار بھی سحر دیکھے

 پگھلتی برف کے دن ہیں، خدا کرے عازمؔ

شگفتِ گل میں تری آہ بھی اثر دیکھے

*~*~*

 کوئی خیال کرے پل کی پاسبانی کا

کہ آگ ہونے لگا ہے مزاج پانی کا

لہو سے لکھتے رہے اس کو ہم نفس میرے

بنی نہ بات کہ ہیرو نہ تھا کہانی کا

میں آپ اپنی بلاؤں کا میزباں بن کر

رفیقِ کار رہا رنگِ آسمانی کا

خود اپنے سوزنِ مژگاں سے میرے لب سی کر

بھلا ہے اس کا گلہ میری کم زبانی کا

بہ خندہ برق تجلّی، بہ گریہ شبنمِ جاں

شگوفہ شاخِ ستم پر ہے مہربانی کا

بہار خو ہے خزاں میں چنار سایہ مرا

سکوں نواز سہاراہے زندگانی کا

فصیل ٹوٹی تو عازمؔ برہنہ پا بھاگا

کوئی پتا نہ ملا تب سے یارِ جانی کا

*~*~*

غیر معروف بحر میں ایک تجربہ

شب وہ شہرِ خرابات میں کیا ہم نے گزاری

لو اک شمعِ فروزاں کی دل و جاں میں اتاری

نے تھی نارِ نواہاے پُر اسرار سے لبریز

لے تھی روئے گلِ تر کے لیے بادِ بہاری

دیکھیں اپنی نگاہوں نے بھی کچھ اپنی ادائیں

رخ تک آئینہ کے آ نہ گئی آہ ہماری 

یاں تھی ریگِ رواں جلوہ گہِ انجمِ تاباں

واں تھی موجِ تپاں ماہِ درخشاں کی سواری

خاکستر میں رہے تخمِ گُل و لالہ پُر امّید

پتھر سے بھی وہاں جوئے جگر تاب تھی جاری

برگِ سوسنِ گلمرگ سخن ور کی زباں تھی

اک کیفیّتِ کشمیر تھی کونین پہ طاری

لب اک لعبتِ شب تاب کے فردوسِ نوا تھے

عازمؔ! کارِ جنوں بارِ متانت سے ہے عاری

*~*~*

آتشِ جاں میں جل رہا ہے چنار

اپنے موسم بدل رہا ہے چنار

چشمِ نرگس کی آبیاری سے

وادیِ گل میں پل رہا ہے چنار

غرقِ دریا غرور طوفاں کا

آفتوں میں اٹل رہا ہے چنار

کیسا جھکّڑ ہے، جان لیوا ہے

گرتے گرتے سنبھل رہا ہے چنار

پیلے پت جھڑ کا منہ چڑانے کو

سرخ رو بر محل رہا ہے چنار

قافیہ تنگ ہے غزل خواں کا

اس کے اشکوں میں ڈھل رہا ہے چنار

*~*~*

بحر ہی میں نہ ڈوبنا بارش

آنکھ صحرا سے بھی ملا بارش

ریت سے رم ترا تماشا ہے

آبشاروں کی آشنا بارش

پیاس بھی تھی تو پاس بھی تھا ترا

سب کا شیوہ گِلہ نہ تھا بارش

تیری پونجی ہے تو سنبھال اسے

میری پلکوں پہ مبتلا بارش

میں تجھے جل ترنگ کر دوں گا

میرے حجرے میں دندنا بارش

پوچھتی ہے کلی کلی کا مزاج

سیکھ شبنم سے یہ ادا بارش

تھم ذرا تھم ترے برسنے سے

نم ہوئی درد کی قبا بارش

تر پلک تر زبان تر دامن

بارے عازمؔ ہے بر ملا بارش

*~*~*

یہ روز و شب کہ رسوم و قیود سے نہ چھٹے

وہ چاندنی سے گریزاں، یہ دھوپ سے بیزار

وہ دیپ آج بھی پاگل ہوا سے لڑتا ہے

ہو جس کی جوت پہ سورج کی روشنی بھی نثار

نظر نے تیرے ترحّم کے تیر تاڑ لیے

ہوئے نگاہِ کرم سے ہم اور سینہ فگار

نظر کے کھیل کا میداں ہے ماورائے نظر

شبابِ حسنِ بیاں کا حجاب ہے گفتار

جنوں جناب کا بھی کب اچھل پڑا عازمؔ

کہ جب متاعِ سلاسل کا اٹھ گیا بازار

*~*~*

کم شبِ مہ کا التہاب نہیں

خواب محرومِ آفتاب نہیں

آنکھ کی آڑ میں امڈتا ہے

درد بے کل ہے، بے حجاب نہیں

خار و خس بھی ہیں خانہ زادِ چمن

خونِ موسم فقط گلاب نہیں

پیاسے پنچھی کو کیا پلائیں گے

ان کی تلوار میں وہ آب نہیں

لوریاں دے رہے ہو مجنوں کو

جیسے روزن میں ماہتاب نہیں

میکدے میں حرام ہے پرہیز

بخت بد ہے اگر خراب نہیں

ہم گنہگار کس حساب میں ہیں

ہم سے کیا کیا ہوا حساب نہیں

ہم گداگر ہیں، پر نہیں اس کے

اسم جس کا کلید باب نہیں

عام الطاف کا یہ عالم ہے

آج عازمؔ پہ بھی عتاب نہیں

*~*~*

تڑپ کا تیر تمنا کا تازیانہ صبا

تلاش بو میں بسوئے چمن روانہ صبا

کبھی نہ دیکھ سکی دوپہر کو آتشِ گل

مزاج میں ہے کہاں ہم سی عاشقانہ صبا

نشیب باغ خس و خار میں الجھ جاتی

نصیب سے جو نہ ہوتی قلندرانہ صبا

کچھ اپنے طور طیورِ چمن کی داد تو دے

جو ہم سے رکھتی ہے چشمک معاصرانہ صبا

صلیب: سروِ خراماں، گلے کی پھانس: فغان

چمن تمہارا ہمارا غریب خانہ صبا

کبھی جگائیں تمہیں ہم، کبھی جگاؤ ہمیں

سحر کا کھیل رہے ربط کا بہانہ صبا

چمن میں دھوپ ہے، تتلی ہے، اور عازمؔ ہے

یہیں کہیں پہ بنا تو بھی آشیانہ صبا

*~*~*

ذرا سا تو منظر بدل کر لکھوں

تلاطم کے دل میں سمندر لکھوں

میں طرزِ تبسّم سے چکرا گیا

کچھ اس کو طمانچے سے بہتر لکھوں

وہ مسجد جو بھائی کی بستی میں ہے

اسے ضعفِ ایمان کا گھر لکھوں

ستاروں کو قسمت کا کاتب کہوں

قلم کو لکیروں کا تاجر لکھوں

دلِ داورِ شہر سے داد لوں

لُٹے شہر کا حال خوشتر لکھوں

برس کر کروں ذکر برسات کا

تو سورج کا عہدہ گھٹا کر لکھوں

کہیں گاڑ دوں پیاس کو ریت میں

تو صحرا کے سینے پہ ساگر لکھوں

ہنسی میں کروں کوہ افکار سر

ہمالہ کی چوٹی کو چاکر لکھوں

بگڑ کر کروں بند اس باب کو

تکلم کے چہرے پہ چادر لکھوں

مسافر کو منزل رسیدہ کہوں

اور عازمؔ کو طنزاً مظفّر لکھوں

*~*~

سمٹتے وقت کے خط کا جواب لکھتے ہیں

خزاں کی زرد ہوا پر گلاب لکھتے ہیں

منا رہے ہیں تصوّر میں عید عہد شباب

جھکی کمر کو ہلالِ شباب لکھتے ہیں 

لکھے گی کل کی حقیقت ان ہی کی تعبیریں

لہو قلم سے جو لوگ آج خواب لکھتے ہیں

شبِ حیات تمہارے اداس ماتھے پر

لہو سے شوخ قلم آفتاب لکھتے ہیں

سنا ہے زحمت پرواز کے پسینے کو

بیاض خلد بریں میں گلاب لکھتے ہیں

پرانا نسخہ ہے، لیکن ابھی برقصِ شرر

جبین آئینہ پر آفتاب لکھتے ہیں

بساطِ عالم امکاں الف سے یے تک ہے

چلو کہ یے سے ادھر کی کتاب لکھتے ہیں

*~*~*

ہے مزاج داں سنبل موسمِ گلِ تر کا

رخ ہوا کا تاڑ لیا، اور دوپٹا سر کا

دھوپ کی تمازت میں کونپلیں چٹکتی ہیں

درد کا سنگھاسن ہے دید کے سکندر کا

اشکِ نرگسِ شہلا آئینہ ہے سورج کو

چاند کے تبسّم میں حال ہے سمندر کا

عکس کا شکاری ہوں آئینے بناتا ہوں

فطرتِ خلیلی میں سلسلہ ہے آزر کا

اک فغانِ بے ہنگم اشتہار سودا ہے

اک سکوتِ مہر بلب اسم ہے کسی در کا

زہد کے مباحث میں خلد کے صحیفے ہیں

عشق کی تگاپو میں ہر ورق ہے محشر کا

لفظ جو لکھا عازمؔ حشو کا لبادہ ہے

اور عطائے حسن بیان، معجزہ مقدّر کا

*~*~*

نوا میں آگ رہی، کاج میں گلاب رہا

وہ نَے نواز بڑے ناز سے خراب رہا

کرن کرن کی رگوں میں ہے مہرِ ماہِ تمام

طوافِ عرصۂ  گردوں میں آفتاب رہا

اتھل پتھل میں ہے دریا زکوٰۃِ بارش سے

سلیقہ مند سمندر کا اضطراب رہا

برہنہ حرفِ صداقت امینِ آب حیات

ہماری گھات میں ہر گام پر سراب رہا

رہا نہ حدِ نظر تک غبارِ رہ بھی کہیں

وہ قافلہ تو ہواؤں کا ہم رکاب رہا

بیانِ تیغِ طلب کا نیام افسانہ

بہشت کا بھی بیاضِ طلب میں باب رہا

سکوت میں جو سنایا زبانِ سوسن نے

وہ باب ہم نے لکھا، حاصلِ کتاب رہا

میں متفق ہوں وہ عازمؔ تو مختلف ہو گا

جو نیند تج کے طلبگار خلدِ خواب رہا

*~*~*

شرر پاک مری خاک میں جو شامل ہے

رقصِ انبوہ نہیں، رقصِ دلِ بسمل ہے 

موسمِ زرد بنا دردِ طلب کا درماں

سبزہ گویا اثرِ زہر تھا جو زائل ہے

کاٹ کے نیل کوئی کود پڑا ہے کب کا

قافلہ خوف زدہ خفتہ لبِ ساحل ہے

ابر کم مایہ تھا، پلکوں کو بھی نم کر نہ سکا

صبر اے موسم ِ غم، برق ابھی حاصل ہے

مضطرب فطرتِ ہنگامہ طلب ہے عازمؔ

دلِ ناسودہ کسی ناز پہ پھر مائل ہے

*~*~*

ہے یہ آتشِ تر کہ نظر جاناں

مرے ساغرِ جاں میں اتر جاناں

تری پہنائی کا پرندہ ہوں

ذرا تھام تو لے مرے پر جاناں

ہے دفاع کہ حملہ ہے رم تیرا

مرا دم ہے شکستہ سپر جاناں

جسے آگ نے آفت کو بخشا

مری بستی ہے وہ نگر جاناں

یہی ویرانہ مرا کاشانہ

مرے دوش پہ ہے میرا گھر جاناں

مری قید ہے ہم سرِ آزادی

نہیں، اس سے کہیں بڑھ کر جاناں

مری نیند آئینۂ  خلوت ہے

مری شام ہے رشکِ سحر جاناں

مرا بھولاپن مری ہشیاری

مری ہشیاری مرا ڈر، جاناں

مرا حال بھی عازمؔ کا سا ہے

مری ہار ہیں میرے ہنر جاناں

*~*~*

نَے ہوا خواہ ہے تو کیوں نہ نوا ہو جاؤں

اور بے منّتِ الفاظ ادا ہو جاؤں

لہر ساحل سے لڑے، شوخ کو شاباش کہوں

بحر سوجائے تو مجرم کی سزا ہو جاؤں

آبِ جو میں عکس کا رقص نچاتا ہے مجھے

میں پرِ کاہ سرِ موج ہوا ہو جاؤں

کس کو سوچا ہے کہ مٹی کا بدن آگ ہوا

اس کو تحریر کروں تو کیا سے کیا ہو جاؤں

دھوپ کی آنچ سے مجبورِ سفر ہوں عازمؔ

چھاؤں مل جائے تو زنجیر بپا ہو جاؤں

*~*~*

خوشا نصیب کہ آئی، اور وقت پر آئی

بہار اگرچہ بڑی برف کاٹ کر آئی

نظر کرن، کہ دل و جاں غریقِ نور ہوئے

کرن شرر، کہ خس و خار میں اتر آئی

گلوں کی آگ پہ بارش ہے آتشِ تر کی

نظر نے ہونٹ جلائے تو آنکھ بھر آئی

جو گل کی آگ پہ ٹھہرے ترا وہ رنگ کہاں

صبا! صبا! تو چلی جا، کہ دوپہر آئی

فصولِ خواب کا خرمن ہے زر نگار خزاں

کدھر جگایا تھا جوبن جو یہ ادھر آئی

فلک نورد نظر مجھ سے بار بار ملی

یہ جتنی دور گئی، اتنی اپنے گھر آئی

تمام رات گھلی شمع گھپ خموشی میں

دھواں اڑا تو کہیں قدر داں سحر آئی

فریبِ فکر ہے عازمؔ مگر دلاسا ہے

زباں بڑھاپے میں شاید شباب پر آئی

*~*~*

بے سُدھ چوٹی چوٹی سے ٹکرائیں گے

تم تک ٹوٹے پر لے کر کیا آئیں گے

بوڑھے پیڑ کی ٹہنی ٹہنی پیاسی ہے

روٹھے بادل بارش کب برسائیں گے

بارش بھی کیا شور طبیعت رحمت ہے

پیاس بجائے گی تو گھر بہہ جائیں گے

دیوانے دھن میں کانٹوں پر چلتے ہیں

ریت لہو پی لے گی، پھول اُگ آئیں گے

ساحل آ پہنچا ہے، سمندر ساکن ہے

اب تو بیڑا پار ہے، اب کھو جائیں گے

عازمؔ کو تو بس اتنی ہی سدھ بدھ ہے

جامِ سخن چھلکائیں تو جی پائیں گے

*~*~*

رقص کرتے ہوئے، گرتے ہوئے پتےّ دیکھو

شجرِ پیر خزاں خواب جواں ہوتے ہیں

آگ اگلتے ہیں جو دب جاتے ہیں مٹی کے پہاڑ

ہم بھی کیا زندہ ہیں، بس اشک فشاں ہوتے ہیں

اونگھتے چوک میں استادہ سراسیمہ شجر

شہروں میں گاؤں کے پژمردہ نشاں ہوتے ہیں

بھولی بسری ہوئی بوسیدہ کتابوں کے ورق

چیختی روحوں کے اسرار نہاں ہوتے ہیں

پھول کی آگ ہو، شبنم ہو، کہ عازمؔ کی غزل

باغ میں آج بھی رحمت کے نشاں ہوتے ہیں

*~*~*

بیتے ساون کی گود میں بیٹھا

ایک بوڑھا ہے ، ہاتھ ملتا ہے

رات ہر دن کے بعد آتی ہے

چاند ہر شب کہاں نکلتا ہے

شعر عازمؔ کے بس کی بات نہیں

تیغ الفاظ کو غزلتا ہے

*~*~*

بدلیوں کے آنچل جب چاندنی سے پھٹتے ہیں

وہ شرارتی لمحے کشتیاں الٹتے ہیں

خلوتوں کی خوشبو کو کس طرح سہاریں گے

رم کا آسرا لے کر ہم سے جو نمٹتے ہیں

مقتلِ محبت کی ہر ادا کرامت ہے

سر بلند ہوتے ہیں سر یہاں جو کٹتے ہیں

دن ڈھلے تو دھرتی پر دندناتے آئیں گے

دوپہر کو جو سائے راستوں سے ہٹتے ہیں

اس چنار وادی میں کس بہار کے دن ہیں

تتلیاں کچلتے ہیں، کوک پر جھپٹتے ہیں

برف میں اکڑتے ہیں تن برہنہ باغوں کے

بیل کے سیاہ سپنے پیڑ سے لپٹتے ہیں

شام ہی سے عازمؔ کو کام میں لگا دیکھا

رتجگوں کے سرمائے خط میں آ سمٹتے ہیں

*~*~*

نہ جانے کیوں ہے یہ زندانِ جاں نشانہ مرا

جلا ہے تیر تمنا سے آشیانہ مر

مرا یہ عذر ۔‘‘میں یاں خود کو کھوجتا آیا‘‘

خوش آیا خانہ برانداز کو بہانہ مرا

نوا نے بالِ ہوا پر مجھے بکھیر دیا

صبا کے جیبِ قبا میں اڑا ترانہ مرا

بہار بھر جو گلوں ہی کا زر سمیٹا ہے

خزاں کی زرد ہواؤں میں ہے خزانہ مرا

قرارِ قلبِ تپاں ناوکِ نظر سے ہے

مزارِ سینہ فگاراں ہے آستانہ مرا

فلک پہ پھیل نہ جائے یہ گھر کی بات مری

زمیں پہ در پئے آزار ہے زمانہ مرا

گلے کی پھانس بنی ہیں نمک نمک بوندیں

بھلے ہی لہجہ شکر خا ہے شاعرانہ مرا

رہِ طلب میں قدم کس حریم تک نہ گئے

کچھ آپ سے بھی تعارف ہے غائبانہ مرا

شبانہ شہر میں اترے کہاں کے فیل سوار

یہیں کہیں تو کبھی تھا غریب خانہ مرا

کچھ ان کے فتح کے اعلان میں رعونت تھی

کچھ اعتراف ہزیمت تھا جارحانہ مرا

قدم زمیں پہ جما کے اڑان بھرتا ہے

ہوا ہے آپ کے عازمؔ سے دوستانہ مرا

*~*~*

خلوتِ مہر و مہ کے پالے ہیں

شب کی شہہ رگ میں جو اجالے ہی

ہم نے تو پستکیں سنائی تھیں

تم نے دو شبد کیا اچھالے ہیں

شعر کے نیل کنٹھ ہو تو پیو

زہرِ جاں بخش کے پیالے ہیں

تاج پر حق جتانے والے یار

بھائی یوسف کے دیکھے بھالے ہیں

کھول تو دی ہیں کھڑکیاں اس نے

مسئلہ مکڑیوں کے جالے ہیں

بہکی بہکی سی یہ غزل عازمؔ

کیسی نالاں رتوں کے نالے ہیں

*~*~*

موسموں کا کیا کہنا عادتاً بدلتے ہیں

بے نیاز ہیں دریا چلتے ہیں تو چلتے ہیں

آپ کے تکلّف ہیں خلد کے نگارستاں

دل فروش دیوانے خود بخود بہلتے ہیں

اپنے آپ میں سورج، اپنی روشنی لے کر

میرے دیس کے جگنو ناز سے نکلتے ہیں

بے کنار پانی کی کروٹوں کے شہپارے

تر پلک کے دُردانے بحرِ جاں میں پلتے ہیں

اک سفر کی منزل ہے اُس سے دو قدم آگے

جس مقام تک آ کر پر کسی کے جلتے ہیں

دل جلوں کو راست آئی کس بلا کی آب و ہوا

قہقہوں سے بجھتے ہیں آنسوؤں سے جلتے ہیں

پیاس کی کرامت سے شبنموں کے فوّارے

ریت کے کلیجے سے ناگہاں ابلتے ہیں

تیر سے نوا روکیں، تیغ سے ہوا کاٹیں

نے نواز کے در پے نیند میں اچھلتے ہیں

دیکھ دام میں عازمؔ آتے آتے بچ نکلا

موت! تیرے ہرکارے، حیف! ہاتھ ملتے ہیں

*~*~*

فریبِ دید رہا شرق و غرب میں غلطاں

حریمِ کعبہ کے اندر تلاشِ قبلہ کہاں

سرورِ جاں ہیں یہ تیری عنایتیں ساقی

کہ سنگِ رہ سے ٹپکنے لگا مئے عرفاں

یہ مصلحت کا مِلن تو نہیں، مگر ہم تم

ہے ایک تاکِ طراوت تو ایک تابستاں

حریفِ ذات ہوا ہے غبارِ آئینہ

حجابِ دید ہوئی میری آہِ غم ساماں

سبک تھی اوس کرن کا مذاق سہہ نہ سکی

کلی کے ہونٹ تپی دھوپ میں رہے خنداں

نہ رات ٹھیک سے سوئے، نہ دن کو جاگ سکے

سکوں کی راہ کے راہی رہے ہیں سرگرداں

جھلس نہ جائے رگ ِتاک ہی میں روح ِسرور

سلگ رہا ہے غضب ناک زہد کا ایماں

مری سرشت میں اک نازِ سومناتی ہے

بڑا شریر، بڑا شوخ و شنگ ہے ناداں

میں ان کے ذوقِ غلامی سے دل فگار ہوا

گدا سمجھ کے مجھے چل دئے ترے غلماں

متاعِ جان و جگر میری شوخیوں پہ نہ جا

نشانِ عشق نہیں بس بُکا و آہ و فغاں

کلی کا داغِ اہانت ترا پتا پوچھے

جواب ٹال کے نکلے گا تیرا ہیچمداں

سمیٹ شکوہ، بچا اپنی آبرو عازمؔ

سخن شناس نہیں گوشِ گردشِ دوراں

*~*~*

یہ عذر خواہ نظر یوں نہ میری اور اٹھا

پلک کی نوک ادھیڑے گی زخم کا ٹانک

میں انتظار میں کانٹوں سے ہمکنار رہا

قبا بچا کے چلی گل پرست بادِ صبا

وہ آفتاب جو ڈوبا جلا گیا مجھ کو

اور اب یہ چاند جو ابھرا بجھا کے جائے گا

جلے ہیں آج بھی جنگل میں دیودار کہیں

چنارِ جاں کی بجھی سانس میں دھواں دیکھ

جنونِ خام نے بوتل کے جِن سے یاری کی

وہ ایک بار جو نکلا تو پھر سمٹ نہ سکا

شہیدِ شوق کی بھگدڑ میں لاش بھی نہ ملی

وہ حشر تھا کہ کوئی غم نصیب رو نہ سکا

اتر گیا ہے تو پھیلا ہوا سمندر ہے

گئی بہار کا عازمؔ چڑھا ہوا دریا

*~*~*

آسمانوں کا دل چُراتی ہے

گل زمیں سبز گیت گاتی ہے

صبح دم رشکِ کنجِ لب ہے افق

فرش کو عرش سے ملاتی ہے

خنجرِ شوخ ہے شعاعِ سحر

دل میں اتری، اترتی جاتی ہے

دیکھ شبنم ہے چشمِ نرگس میں

اس میں پہلی کرن نہاتی ہے

اک معمّا ہے روئے گل کی آگ

آنکھ کی پیاس کو بجھاتی ہے

ہے قبا تنگ اور کلی الھڑ

چھیڑ پُروا کی گل کھلاتی ہے

طفل خو ہے سبک روی میں صبا



